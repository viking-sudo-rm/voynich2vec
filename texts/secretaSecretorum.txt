[Brevis tractatus]



[capitula]

﻿Incipit quidam tractatus brevis et utilis ad declarandum quedam obscure dicta in libro Secreti
Secretorum Aristotilis, quem librum edidit Aristotiles ad preces Alexandri Magni in sua senectute;
quem tractatum fecit frater Rogerus Bacun de
ordine minorum intuitu caritatis ad instructionem
quorundam sapientum. Quem tractatum, si sapiens
intueatur et bene omnia discuciat, una cum notabilibus que ipsemet frater Rogerus posuit supra textum
in multis locis et diversis, inveniet ultima nature
secreta ad que homo sive humana invencio in hac
vita poterit pervenire, ad que quiscunque posset
pertingere, vere princeps mundi poterit nominari.
Nec desperet quis propter difficultatem, quoniam si
naturas rerum cognoverit, scienciam perspective, et
astronomiam, ista secreta non poterunt eum latere.
Et habet capitula ‹septem›.
Capitulum primum de causa hujus operis, et de erroribus falsorum mathematicorum quomodo judicant certudinaliter, et dicunt omnia evenire de necessitate.
Capitulum secundum de veris mathematicis quomodo judicant
sub condicione supponendo liberum arbitrium non posse cogi
set inclinari et excitari per constellaciones, et quomodo, et de
necessitate scientis medici pro complexionibus alterandis.
Capitulum tercium de dictis et factis falsorum mathematicorum
et demonum.
Capitulum quartum de dictis et factis verorum mathematicorum, et que mirabilia possunt facere cum adjutorio artis medicine:
quomodo videlicet alterantur complexiones et meliorantur, tam in
moribus quam in sapientia: et tangit ultima secreta ad que solus
sapiens medicus poterit pervenire.
﻿
Capitulum quintum de veris scienciis similibus in nominibus
scienciis magicis, set nichil in intencione set sunt partes philosophie et sciencie experimentalis.
Capitulum 6 de quibusdam astronomicis pro multis intelligendis in hoc libro, et maxime in capitulo ultimo secunde partis,
et similiter in ultimo capitulo et penultimo tercie partis.
Capitulum 7 de proprietatibus planetarum et signorum de
quibus loquitur Aristotiles in hoc libro, et de sex modis alteracionis
rerum inferiorum in hoc mundo tam animatarum | quam inanimatarum per virtutem planetarum et est capitulum ultimum.


[cap 1]

PRopter multa in hoc libro contenta (qui liber dicitur
Secretum Secretorum Aristotilis sive liber de Regimine
Principum Regumet Dominorum), considerandum est quod
translator hujus libri conveniencius potuit transtulisse multa et
apercius.
Nam 'Mancia' non est verbum philosophicum, nec 'Geomancia
nec 'Celimancia', nec 'Incantaciones' Carmen', nec bene
sonant hec et hujusmodi secundum racione ni fidei. Res tamen
philosophice quas Aristotiles intellexit habent veritatem philosophie, unde translatores Aristotilis nescientes perfecte potestatem
scienciarum, nec scientes sufficienter linguam Grecam, nec vocabula
Latina scienciarum propria, multum defecerunt, transferendo in
multo, eciam magis defecerunt qui sapienciam Aristotilis primo
translata de Greco in Arabicum, postea in Latinum ex Arabico,
transtulerunt, sicut iste translator et plures alii defecerunt. Propter
quod aliqua de hoc libro volo quibusdam exposicionibus illustrare.
'Mancia' vero Grece est 'divinacio' Latine, qua magici ac
matematici utuntur secundum quod hec nomina matematica et
matematicus derivantur a 'matesi' media corepta, que 'matesis'
est ' magica ' inponens necessitatem rebus contingentibus et libero
arbitrio. Contra quam et contra matematicos ab ea dictos egregie
beati Augustinus et Gregorius in Omeliis de Epiphania disputant
et alibi, necnon philosophi omnes de dignitate philosophie prediti, ut Aristotiles, Avicenna, Ptolomeus, et omnes alii veraciter
philosophantes.
Set tamen hii veri judicatores dicuntur mathematici a 'mathesi'
media producta que etiam per aspiracionem scribitur. Hec
' mathesis ' est ' doctrina' Latine, vel disciplina, sicut Cassiodorus
docet in libro de Scienciis Secularibus.
﻿Et hec mathematica continet quatuor sciencias, scilicet, Geometriam, Arismetricam, Musicam, Astrologiam j sub qua Astrologia, Astronomia judicaria et operativa vulgari nomine continetur.
De quibus scienciis Cassiodorus ibidem subjungit, dicens: ' Has
sciencias quatuor dum solicita mente revolvimus; sensum acuunt,
limumque ignorancie detergunt, et ad illam spectivam contemplacionem, Domino largiente, perducunt': quas merito sancti patres
legendas persuadent, quia ex magna parte per eas appetitus a
carnalibus rebus abstrahitur et faciunt desiderare que solo, Domino
largiente. corde possumus aspicere.
Et dicit quod ideo hec mathematica dicitur doctrinalis vel disciplinalis, quia omnes alie sciencie per hanc docentur et sine illa
non possunt doceri. Quod etiam Boitius in prologo Arithmetice
edocet evidenter. Set glomerelli nescientes Grecum, corumpunt
omnia vocabula Greca, ex quibus major pars lingue Latine componitur, unde ex magna sua ignorancia vulgaverunt hos versus falsos:
Scire facit matesis, set divinare mathesis
Philosophi matesim, magici dixere mathesim.
Et errant in sensu et scriptura, ut patet ex dictis secundum
Grecam veritatem, nam 'matesis' media corepta et sine aspiracione est divinacio sive ars divinandi qua Manto divinatrix
adinvenit, ut per Virgilium decimo libro Eneydis et per Servium
comentatorem ejus patet. Set 'mathesis', media producta et
aspirata in secunda sillaba, sicut patet ex Grecis libris et Greca
gramatica, est disciplina.
Matematici igitur qui sunt falsarii omnia dixerunt evenire de
necessitate et per fatum, et non solum in naturalibus set in
voluntariis. Unde posuerunt quod infans natus in constellacione
tali vel tali erit de necessitate talis vel talis, et presumunt per hoc
judicare de omnibus, futuris et presentibus, occultis et preteritis,
certitudinaliter.


Capitulum secundum de veris mathematicis.

SEt veri mathematici hec tria non presumunt, quia nec de
necessitate judicant aliquid fore vel esse vel fuisse in istis
inferioribus contingentibus et voluntariis, nec de omnibus
judicia sua ponunt, set de aliquibus, nec absolute certitudinaliter
﻿docent unam partem contradiccionis, ut quod iste infans erit
bonus aut malus, set quod erit bonus vel episcopus si Deus
voluerit, nam semper in judiciis suis adducunt in fine 'si Deus
voluerit'. Unde cum prevident possibilitatem rei alicujus contingentis in naturalibus vel in voluntariis, non dicunt quod de
necessitate continget, set quod potest contingere, et continget
quantum est de vi causarum suarum, et quod erit nisi Deus mutet
ordinacionem nature vel voluntatis.
Circa enim voluntaria, ut in actibus humanis, mathematici veri
supponunt libertatem arbitrii, ut in nullo cogatur ad bonum vel
malum, nec ad honores nec dedecora, nec ad prospera nec adversa,
nec ad sciencialia nec ad officia ecelesiastica nec secularia, que
omnia de quolibet falsi matematici affirmant.
Set veri mathematici considerant situs et loca planetarum, et
quas fortitudines habent in signis diversis, et quos respectus habent
adinvicem et ad stellas fixas, et sic veraciter possunt judicare de
alteracionibus corporum inferiorum in terra et aqua et aere,
secundum possibilitatem, ut dictum est; et quod una pars contradiccionis eveniet, set non de necessitate. Et licet secundum
possibilitatem nature eveniet, tamen Deus potest mutare ex sua
bonitate, et meritis sanctorum et meritis ecelesie et cujuslibet boni
Christiani, si ad hoc sufficiant sua merita. Unde una vetula
paupercula suis precibus et meritis, bonitate Dei favente, potest
mutare ordinem nature, sicut Beata Scolastica, invito Sancto
Benedicto, oravit Deum, et facta est tempestas valida ne beatus
Benedictus recederet ab ea. Et sic de aliis miraculis infinitis que
fiunt supra naturam et contra eam, bonitate Dei et angelorum et
sanctorum et meritis ecelesie et bonorum.
Et sicut hec alteracio naturalis est in corporibus inanimatis, sic
in corporibus animatorum et hominum.
Continue enim alterantur corpora humana secundum diversas
constellaciones omni hora, et excitantur anime ad acciones diversas
 a. et mores et sciencialia et alia | officia. Set anime non coguntur set
- feruntur gratis in ea ad que complexio corporis excitat et inclinat,
sicut non considerata aliqua constellacione homo colericus excitatur ad iram, sanguineus ad pacem, fleumaticus ad quietem et ocium,
melancolicus ad tristiciam et solitudinem. Set tamen in hiis non
cogitur liberum arbitrium set inclinatur vehementer, ut tamen
gratis velit ea ad que per complexionem corporis inclinatur. Sicut
homo per amicos et socios et res delectabiles et tristabiles presentes multa facit, excitatus per hec, que alias non faceret, sic
constellacio presens alterat complexionem corporis, ad quam
alteracionem sequitur excitacio mentis, licet non cogatur in aliquo.
Et causa hujus est quia unum per naturam et essenciam et una
persona fit ex corpore et anima, et ideo anima passionibus corporis
facile excitatur, et e converso.
Nam, testante Avicenna 8 de Animalibus et alibi, calor in corpore
et frigus et alie passiones varie fiunt pluries ex sola cogitacione et
affectione anime, sicut quilibet in se et in aliis experitur. Set hec
excitacio anime per complexionem excitatam ex stellis maxime
consideranda esset a regibus et aliis qui presunt mundo et ecelesie.
Nam si mathematicus verus sciat etatem alicujus regis, et annum
et diem et horam conceptus et nativitatis, potest certitudinaliter
judicare de complexione ejus radicali, et ex ea elicere aptitudines
ejus et disposiciones naturales ad bona et mala. Nam omnes
homines secuntur complexiones suas naturaliter, ut videmus, sicut
expositum est, licet non cogatur liberum arbitrium, set tamen
fortiter et vehementer inclinatur. Rex igitur quilibet sequitur
naturaliter complexionem suam. Et si est multum colericus,
inclinabitur ad superbiam et iram et inprudenciam et discordias
et bellum et turbaciones aliorum. Et quia ad voluntatem suam
flectuntur consiliarii et amici ejus, flectetur et regnum ad ejus
voluntatem, et sic turbabit regna vicinia et etiam regnum proprium,
querens occasiones contra multos sibi subjectos.
Et si sit sanguineus, erit humilis et mansuetus et prudens et
pacificus, amans justiciam et pacem et societatem et amiciciam
et liberalitatem. Et sic per alias complexiones excitabitur rex ad
alia. Et similiter omnes qui presunt, sive in mundanis sive in
ecelesiasticis, sequntur suas complexiones sive ad bona sive ad
mala, nisi Deus mutaverit | ordinem nature et voluntatis. Si  b.
tamen haberent bona consilia per sapientes medicos scientes
astronomiam, possent eorum complexiones male alterari in melius,
et sic inclinarentur ad clemenciam, pacem et justiciam, et ad
concordiam et ad amiciciam et ad omne bonum.
﻿


Capitulum tercium de dictis et factis falsorum matematicorum et demonum.

HEc de judiciis mathematicorum verorum et falsorum possunt intelligi, set nunc considerandum est de eorum dictis
et factis per que fiunt multa. Nam utrique possunt facere
multos effectus utiles, precipue humano corpori, et pro prosperis
promovendis et repellendis adversis et pro innumerabilibus utilitatibus procurandis et malis excludendis. Set matematici falsi
credunt quod omnia que faciunt contingunt de necessitate, verus
mathematicus nullam necessitatem ponit. Item falsi matematici
propter incredulitatem suam et errorem circa ea que fieri possunt
ia constellacionibus debitis cadunt, Dei judicio, in alios errores
infinitos, et desiderant adjutoria demonum, et faciunt carmina et
karacteres et sacrificia secundum quod quidam libri eorum pessimi
docent, quorum aliquos demones fecerunt, et tradiderunt pessimis
hominibus, et quorum aliquos ipsi matematici fecerunt instinctu
et instruccione demonum, et per revelacionem eorum. Quorum
etiam aliquos multa pessimi homines finxerunt propria malicia, et
illis libris isti pessimi matematici inponunt titulos autenticos ut
liber Ade, et liber Moysi, et iibri Salomonis, et libri Aristotiiis, et
Hermetis, et aliorum sapientum, cum tamen ipsimet homines
pessimi fingunt hec, et seducunt homines, non solum juvenes set
etiam senes et viros famosos, sicut in nostris temporibus experti
sumus. Et vidimus maximos viros occupatos in hiis, non solum
clericos et ecelesiasticos viros, set principes aliquantulum literatos,
et alios similiter magnos viros.
Et hiis matematicis in malicia sua completis apparent demones
sensibiliter in forma humana et aliis formis variis, et dicunt et
faciunt multa eis mirabilia, secundum quod Deus permittit. Aliquando apparent ymaginarie, ut in ungue pueri virginis carminati,
et in pelvibus et ensibus, et in spatula arietis, | secundum
modum eorum consecratis, et in ceteris rebus pollitis, et demones
ostendunt eis omnia que petunt, secundum quod Deus permittit.
Unde pueri sic inspicientes res politas vident ymaginarie res
furtive acceptas, et ad que loca deportate sunt, et que persone
asportaverunt, et sic de aliis multis, et demones apparentes omnia
hec illis prius ostendunt.
Set ulterius procedit demencia matematicorum falsorum sine
apparitione demonum, nec est ars nec natura, et hec sunt purissime
﻿
magica. Tamen fiunt multa mirabilia, utilia temporaliter quibusdam
et nociva aliis, set hec fiunt per demones invisibiliter operantes
et revelantes, permittente Deo sicut David dicit de revelacione
demonum hominibus nephandis misit in eos iram indignacionis
sue, inmissiones per angelos malos.
Sic geomantici faciunt karacteres et figuras in pulvere, et
credunt se per artem scire futura et presentia occulta et preterita,
et sedent in partibus transmarinis in foro et aliis locis publicis, et
veniunt ad eos viri et mulieres omnes pro negociis occultis et
futuris querendis. Et fingunt se operari per virtutem stellarum,
et ideo faciunt figuras suas ad similitudinem stellarum, et utuntur
vocabulis astronomicis, et multi viri famosi in studio infecti sunt
nostris temporibus in hiis. Et similiter alie magice artes. ut
ydromancia que fit in aqua, quia ' ydor" Grece est ' aqua' Latine,
et aerimancia in aere, et pyromancia in igne sunt erronee, et multe
alie, de quibus non est dicendum acl presens, set pro certo demones
occultis revelacionibus illudunt eis.
Et hujusmodi illusiones fiunt, aut propter infidelitatem talia
querencium a magicis, aut propter infidelitatem magicorum, aut
propter peccata alia utrorumque gravia quibus implicantur, aut
certe mala et nociva multis fiunt per magicos propter peccata
illorum hominum quibus accidunt talia nociva. Et hec omnia
patent per infinita exempla que contigerunt nostris temporibus,
ut in maleficiatis et aliis innumerabilibus, de quibus non possum
scribere ad hoc tempus. Et ab istis karecteribus et carminibus
et figuris et operibus magicorum ultimis descendunt errores
vetularum sortilegarum et virorum similiter. Nam edocti fuerunt
primitus a magicis, et matres docent filias, et patres docent filios,
et sic crevit malicia infinita per universum mundum usque nunc,
et crescet habundantius usque in diem Antichristi. Et non
solum malicia ultima que communis est vetulis et viris sortilegis
et matematicis, set priores nialicie omnes.superius enumerate. Et
sic precurrent Antichristum multi nephandi homines qui disponent
multos ad errores pessimos Antichristi, quamvis et omnis falsa
doctrina sive in philosophia que jam incepta est a quindecim
annis, sive falsitas studii fidei per hereticos, efficacius disponunt
ad tempora Antichristi, et ipse tunc instruendus et nutriendus per
demones replebitur omni malicia matematicorum magicorum
﻿
falsorum et falso philosophancium et hereticorum, et pervertet ad
tempus ornne verum et bonum.


Capitulum quartum de dictis et factis verorum mathematicorum.

SEt mathematici veri elongantur penitus ab hiis malis omnibus,
et servant omnino veritatem philosophie et fidei; et pro debitis
constellacionibus sciunt eligere tempora in quibus per virtutes
planetarum et stellarum fixarum possunt, Dei disposicione, multa
fieri per naturam et per artem juvantem naturam, et utuntur dictis
et factis certis, set non carminibus magicis nec vetularum set
secundum graciam datam philosophis, circa cultum divinum
statuerunt oraciones et sacrificia, secundum quod Aristotiles
tangit inferius in parte prima capitulo ultimo.
Nam etsi non debeamus asserere quod philosophi habuerunt
graciam gratum facientem, quia nescimus secundum hoc quid
fecerit eis Deus, tamen scimus quod habuerunt magnam graciam
gratis datam, scilicet, sapiencie magnalia et mirabiles virtutes quas
utinam nos omnes Christiani haberemus. Philosophi enim
magni, ut Plato, Aristotiles, et Avicenna, et hujusmodi, non coluerunt ydola set despexerunt ea, et Deum verum more suo coluerunt
secundum graciam eis datam: et ideo habuerunt sacrificia et
oraciones sine lege Moysi et Christiana, sicut antiqui patres ab
Adam usque ad legem datam Moysi. Unde Aristotiles in lege
sua propter cultum Trinitatis habuit oraciones tres et sacrificia tria,
sicut docet Averoys in principio Celi et Mundi.
Et astronomi Christiani debent pia devocione uti oracionibus
ad Deum et sanctos, et eos invocare in omnibus operibus suis
in auxilium, et non demones sicut magici, quibus oracionibus
sancti utriusque Testamenti usi sunt; et addunt karacteres et figuras
 a. crucis et | Crucifixi, et Beate Virginis; et Beati Dionisii qui fuit
optimus astronomus et aliorum ad quos operans habet devocionem
et debent et possunt quedam opera facere conveniencia; ut facilius
et melius accidant que intendat. Ut medicus peritus in astronomia ponit medicinalia sua sub divo quando stelle utilium
operacionum et conveniencium sunt super orizonta, hoc est, super
habitacionem nostram vel suam, sive super terram nostre habitacionis, et cavet a nocivis stellis. Et similiter facit de cibis et potibus, si est sapiens in astronomia. Eciam ipsas persona:
﻿
infirmas novit aptare ad recepcionem radiorum stellarum conveniencium, et non solum circa infirmos scit hec disponere set
insanis. Et scit per has vias rectificare et meliorare complexiones
eorum ut inclinentur ad bona et utilia sibi et aliis, tam in sapiencia
quam in moralibus, sicut Arthephius philosophus disposuit filium
regis quem docuit, et miro modo melioravit complexionem suam
ad bonitatem et sapienciam. Et hec maxime debent fieri in
regibus et filiis eorum et in aliis principibus, et eciam prelatis et
omnibus viris magnificis, non solum propter eorum utilitates, set
propter utilitates subditorum ecelesie et tocius mundi.
Majora autem hiis possunt fieri circa statum reipublice et
regnorum pro prosperis et contra adversa, de quibus loquitur
Aristotiles in hoc libro, set occulte. Quia dicit: ille est fractor
sigilli celestis, et multa mala consequntur eum qui revelat secreta
indignis.


Capitulum quintum de veris scienciis similibus in nominibus quatuor predictis, set nichil in intencione vel re, set sunt partes philosophie et sciencie experimentalis.

SCiendum quod geomancia predicta est magica, et aerimancia
quedam, et ydromancia quedam, et piromancia quedam, de
quibus sunt libri magicorum. Set alie horum nominum,
set non rerum neque intencionis, sunt partes philosophie et
sciencie experimentalis. Nam secundum Ptholomeum in libro
de Disposicione Sphere qui alio nomine vocatur Introductorius in
Almagesti, duplex est pars philosophie de futuris cognoscendis
secundum possibilitatem, ut dictum est. Una est Astronomia
naturalis, quia de rebus naturalibus in hoc mundo inferiori judicat,
ut dictum est, scilicet medio modo inter necessarium et impossibile,
sicut Ptolomeus | docet in Centilogio et in Quadripartito, ita quod 
nullam necessitatem imponunt astronomi libero arbitrio, neque
rebus contingentibus, ut prius expositum est.
Set est alia sciencia que considerat futuras alteraciones hujus
mundi inferioris, que vocatur Sciencia Experimentalis a Ptolomeo
in libro predicto, super quam, ut ait Ptolomeus, Aristotiles nobilis
fundatus est, et multa turba dominorum judiciorum astronomie,
quam Aratus philosophus multum ampliavit. Et hec sciencia
considerat ea que apparent in terra per signa in animalibus et
ceteris terrestribus et aqueis, et per ea que apparent in aere, et
per ea que apparent in igne, scilicet, in spera ignis, per que philosophi judicant de pluviis et ventis et siccitate et calore et frigore
et humore et pestilencia et putrefacione aeris et animalium terrestrium et aqueorum et hominum et omnium vivencium. Et non
solum de hiis set de multis aliis, atque eciam multum bene docent
poete de hiis, ut Virgilius primo Georgicorum, et Servius ejus
comentator et alibi, atque Lucanus primo et sexto libro precipue,
et alii multi. Avicenna vero narrat libro Animalium quod quidam
homo apud Constantinopolim judicavit de mutacione ventorum
per hericium qui certas in se fecit mutaciones ante varietatem
ventorum. Delphini in mari contra tempestatem recedunt de
fundo maris ad superficiem, et sic de variis proprietatibus animalium, et tam in mari quam in terra. Et fragor nemorum
et tumor marium et hujusmodi sunt certa signa mutacionis aeris
et rerum inferiorum.
Similiter ea que apparent in aere, ut inpressiones inflammate
seu vapores inflammati ut Assub ascendens et descendens, que
vulgus estimant stellas cadentes et descendentes, et sunt vapores
inflammati que significant siccitatem rerum inferiorum, sicut patet
ex fine Centilogii Ptolomei. Et multa consimilia luminosa et inflammata apparent in diversis figuris de quibus Aristotiles loquitur
primo Metheororum, ut sunt dracones ardentes et serpentes et
columpne et piramides et multa alia. Eciam yris et halo sive
Allileti, qui est circulus coloratus circa solem et lunam et stellas, et
virga perpendicularis colorata, multa significant in alteracionibus
 a. aeris. | Et comete, que vocantur stelle comate, habundancius
significant, sicut vidimus nostri temporis apparente cometa magno,
et non solum fuerunt turbaciones aeris set hominum et omnium
regionum nobis notarum, qui apparuit Anno Domini 1264. In
illo anno et in sequentibus fuerunt maxime turbaciones mundi, ita
quod quantitas et dispersio radiorum suorum fuit ita horribilis
quod terruit omnes homines supra modum. Et hii comete non
solum fiunt ex vapore inflammato set sublimato per virtutem
alicujus planete vel stelle fixe, quarum motum sequntur sicut
ferrum sequitur motum adamantis. Et hii comete fiunt in spera
ignis supra aerem, sicut docet Algazel in Naturalibus.
Multa etiam majora sunt hiis significancia alteraciones mundi,
de quibus sancti et historiographi sicut et philosophi late scribunt,
quod ut aliquando duo soles et alias tres soles simul visi sunt, et
due aut tres lune vise sunt simul. Et hec sunt vapores sperici inflammati ex radio solis ac lune, nec sunt de genere cometarum.
Et multa sunt consimilia, et a longe rnirabiliora accidunt in istis et
inflammatis, sicut Titus Livius, auctor maximus historie mundi, et
sanctus Horosius ad beatum Augustinum, et ipse Augustinus,
et multi alii auctores certissimi. Quibus mirabilibus accidentibus
totus mundus est alteratus, sicut ipsi auctores certissimi describunt.
Item secundum eosdem lac aliquando pluit de celo vel aere, et
sanguis et lana et metalla et lapides et viva animalia ut pisces
et salamandra et alia reptilia et rane et buffones et carnes: et
rivus olei et sanguinis orti sunt de terra et longe mirabiliora quam
oporteat nunc dici, sicut auctores predicti docent et alii certissimi,
quibus apparentibus facta est magna alteracio mundi. Similiter
eclipses solis et lune sunt in hac consideracione, et aliorum
planetarum. Quia duplex est consideracio eclipsis; aut quantum
ad situm solis et lune et stellarum in signis, et sic pertinet consideracio eclipsis astronomis; aut quantum ad obscuritatem et
impedimentum lucis secundum quod subtrahitur beneficium
lucis a mundo inferiori, et sic pertinet eclipsium consideracio
ad hanc scienciam experimentalem. Et tunc est ineffabilis 
alteracio in omnibus, et maxime quando fit eclipsis universalis,
quando scilicet totum corpus solis vel lune eclipsatur, et
maxime quando totus sol eclipsatur. Tunc nox est pro die, et
apparent stelle in celo, et aves territi volant huc et ibi, et bruta
terrentur et homines maxime in corde et anima, sicut ista etate
expertum est; et cicius erit talis eclipsis quam qui vellent sapientes
in hac sciencia. Omnia hec et consimilia sunt effectus planetarum
et stellarum, et vocantur a Ptolomeo et aliis ' secunda stellarum
quia effectus est in secundo loco respectu sue cause: de quibus
dicit Ptolomeus in Centilogio quod anima sapiens certius judicabit
per secunda stellarum quam per stellas. Et ideo dicit in libro de
Disposicione Spere quod Aristotiles nobilis et astronomi plus
fundarunt se super hanc scienciam quam super astronomiam.
Cum igitur 'ge' Grece sit terra Latine, et 'mancia' ' divinacio', hoc est, judicium de futuris, una erit geomancia magica de
qua dictum fuit superius, et alia castigato nomine est pars philosophie que, scilicet, considerat signa in animalibus et ceteris rebus
terrestribus super futura, nec habet aliquid falsitatis si bene intelligatur. Similiter ' ydor' Grece est ' aqua ' Latine et ' mancia'
'divinacio' sive judicium, ut honestiori utamur vocabulo, et hec,
ut dictum est, magica est secundum quod magici utuntur, set alia
est pars philosophie que considerat signa futurarum in aqua et
rebus aqueis, sive piscibus sive aliis. ' Aer' quidem Grecum est,
unde aerimancia que duplex est, una magica alia naturalis que
considerat predicta signa in aere. Similiter ' pir' est ' ignis ', unde
piromancia, et una consideratur a magicis, et alia est naturalis et
pars philosophie que considerat signa in spera ignis, ut sunt
comete et alia cum quibus sociantur eclipsis, quia nomina posita
sunt ab antiquis ante philosophos, et antiqui estimabant celum
esse ignee nature propter stellas que lucent ut ignis. Unde
primum et suppremum celum vocatur empireum.
De istis scienciis naturalibus que vocari possunt inproprie
geomancia, ydromancia, aerimancia, piromancia, que sunt vere
partes philosophie, intendit Aristotiles in hoc libro, set translator
non habuit in Latino nomina propria istis scienciis, ideo accepit
nomina scienciarum magicarum que sunt similes aliquibus veris
scienciis.


Capitulum sextum de quibusdam astronomicis pro multis intelligendis in hoc libro et maxime in capitulo ultimo secunde partis, et similiter in ultimo capitulo tercie partis et penultimo.
 
Propter quedam difficilia in hoc libro de astronomicis, et
maxime propter capitulum ultimum secunde partis et
ultimum et penultimum tercie partis, oportet nos scire
quod totus mundus est spericus quantum ad convexitatem suarum
parcium preter terram. Set terra naturaliter est sperica, tam in
convexitate quam in concavitate, quia jacet in medio mundi et
jacet in concavitate spere aque naturaliter tota, sicud fuit in principio mundi et erit in fine. Set propter habitacionem hominum
subtrahitur magna pars aque, que clauditur in visceribus terre
sive infra concavitatem terre usque ad finem mundi, ita quod
secundum Esdram, quarto libro, sex partes terre sunt libere ab
aqua, et septima cooperitur aquis. Et huic optime concordat
Aristotiles in fine secundi libri Celi et Mundi. Convexitas aque
sperica jacet in concavitate aeris, et convexitas aeris in concavitate
ignis, et convexitas ignis in concavitate orbis vel spere Lune. Et
convexitas spere Lune jacet in concavitate orbis seu spere Mer
curii, et convexitas spere Mercurii in concavitate spere Veneris, et
convexitas spere Veneris jacet in concavitate speris Solis, et convexitas spere Solis in concavitate speris Martis, et convexitas
spere Martis in concavitate spere Jovis. Et convexitas spere
Jovis jacet in concavitate spere Saturni, et convexitas spere Satumi
in concavitate spere stellarum fixarum in corpore magno, in quo
sunt innumerabiles stelle parve secundum sensum, qui vocantur
fixe. Et convexitas hujus celi, scilicet, stellarum fixarum, jacet in
concavitate celi aquei, et convexitas ejus celi aquei jacet in
concavitate celi empirei, quod est suppremum celum. Et sic
7b. quodlibet | istorum corporum continet aliud sicut partes cepe
continent se mutuo. Et quanto exterius est corpus tanto est
majus sicut videmus in figura, ex quo patet quod decem sunt celi
et quatuor elementa. Nam celi sunt, ut celum Lune, celum
Mercurii, celum Veneris, celum Solis, celum Martis, celum Jovis,
celum Saturni, celum stellarum fixarum, celum aqueum, et celum
empireum. Septem igitur celi sunt stellarum que vocantur
planete—'planes ' Grece est ' error ' Latine—errant enim, hoc est
moventur, nunc ad septentrionem nunc ad meridiem, et mutant
figuram sue distancie. Stelle vero in celo octavo dicuntur fixe,
quia figura distancie earum est uniformis, ut si tres stelle distent
per latera trianguli semper sunt in eadem figura et distancia fixa.
Set planete non servant hanc fixionem distancie eorum abinvicem,
quia aliquando sunt simul, aliquando separantur. Motus enim
stellarum fixarum aliquando est versus meridiem aliquando versus
septentrionem.
Elementa vero sunt quatuor, ut spera terre, spera aque, spera
aeris, spera ignis. Et spera ignis revolvitur per revolucionem
spere Lune, et spera aeris minus revolvitur et spera aque adhuc
minus, set spera terre non, quia est centrum tocius spere mundi
inmobile, circa quod omnia alia revolvuntur.
Set ad motus celorum intelligendos, oportet nos ymaginari circulos aliquos, et duo sunt principales, scilicet equinoccialis, qui dividit
totum mundum in duas partes equales, et habitantes in terra sub
illo circulo habent semper equinoccium, et ideo homines sunt
ibi temperatissime complexionis et optime. Et hic circulus
imaginandus est in celo octavo et nono, scilicet, in celo aqueo, et
una medietas tendit vel declinat ad septentrionem, alia ad meridiem, et vocatur zodiacus, quia ' zoe ' Grece est ' animal' Latine,
et ' zon, hujus zontis', est' vivens '. Dicitur ergo zodiacus circulus
quidam in celo stellato, eo quod stelle habent in eo figuras hominis
et animalium vivencium. Unde prima pars hujus circuli vocatur
8a. Aries, quia stelle | congregantur in modum arietis sive in disposicione arietis. Et secunda pars Taurus, quia ibi est disposicio
stellarum in forma tauri. Et tercia pars vocatur Gemini, quia ibi
﻿est disposicio stellarum in forma duorum juvenum gemellorum.
Et sic de omnibus aliis partibus zodiaci, que sunt duodecim in
universo, et vocantur signa quia
per figuras suas significant animalia et homines. Et quodlibet
signum habet 30 partes que
vocantur gradus, et ideo in toto
zodiaco sunt trescenti sexaginta,
quia duodecies 30 fiunt trescenti
sexaginta. Et quilibet gradus
dividitur in 60 partes que dicuntur minuta, et quodlibet minutum dividitur in 60 partes que
vocantur secunda, et quodlibet secundum in 60 partes que
vocantur tercia. Et sic ulterius, quantum volumus in consideracionibus astronomie, per quarta, quinta, sexta, et ultra.
Et iste zodiacus, qui est
circulus in celo octavo
dicitur zodiacus mobilis,
quia celum stellatum in
quo ymaginamur hunc
circulum movere, set sicut
principalis circulus equinoccialis erit in celo nono
ymaginandus preter illum
qui est in celo octavo, sic zodiacus principalis est in
celo nono et habet 12
signa et trescentos sexaginta gradus, quia quodlibet de 12 signis habet 30 gradus. Et hic zodiacus celi noni
dicitur inmobilis et equinoccialis ejus, dicitur equinoccialis inmobilis, quia celum aqueum non movetur.
Sol igitur currit in medio zodiaci utriusque in quodam circulo
qui vocatur linea ecliptica, et non declinat ab ea, set alii planete
declinant sepe et aliquando sunt sub illa. Et stellatum celum
movetur sub gradibus zodiaci celi noni, i. e. aquei, set non nisi uno
gradu in centum annis. Cum ille tamen zodiacus celi aquei
habet trescentos sexaginta gradus sicut omnis circulus vel spera in
﻿
celis imaginatus, nec potest perfici motus iste nisi in triginta sex
milibus annorum, et ideo videtur quod nunquam perficietur, quia
non creditur quod tantum erit a principio mundi usque in finem,
 set longe | minus. Celum vero Saturni grossa computacione
perficit motum suum in utroque zodiaco in 30 annis; Jupiter
in duodecim annis; Mars in duobus; Sol in anno: Venus et
Mercurius fere sicut Sol; Luna per mensem lunarem que continet
2 dies et horas 8. Et cum quolibet die naturali moventur in
circuitu terre, sicut videmus, ab ortu ad ortum, et hic motus non
contradicit priori motui, immo unus motus sunt. Quia dum
pertransit Sol unum gradum fere in die naturali in zodiaco fertur
in circuitu terre, et in sequenti die perficit gradum illum, et
intrat alium gradum fere usque in finem per revolucionem suam
circa terram, et ideo unus et idem motus sunt, licet diversos
habent respectus et nomina.
Nam quando Sol est in capite Libre immobilis in celo aqueo
in ortu, fertur super terram in die usque ad occasum, et in nocte
sub terra usque ad ortum, set non redit ad capud Libre unde
incepit set declinat fere usque ad finem Libre, quia in motu suo
ab ortu usque ad ortum non facit circulum verum set speram;
quia circulus terminatur ad illud punctum a quo incepit, set
spera incipit ab uno puncto et terminatur in alio. Ut si Sol
et capud Libre in celo octavo sint simul sub capite Libre in celo
aqueo in ortu, capud Libre in celo octavo revolvitur cicius quam
Sol, et ideo non venit Sol ad ortum secundo die ita cito sicut
capud Libre mobilis, et Sol relinquitur retro, scilicet, in fine primi
gradus Libre mobilis. Et sic est omni die anni per singula signa.
Et Sol movetur motu proprio ab oriente in circuitu terre et non
per raptum octave spere, licet imperiti sint hic decepti.
﻿


Capitulum septimum de proprietatibus planetarum et signorum de quibus loquitur Aristotiles in hoc libro, et de sex modis alteracionis rerum inferiorum in hoc mundo tam animatarum quam inanimatarum per virtutem planetarum: et primo de alteracione que fit secundum naturam planetarum.

NOtanda sunt quedam nunc, sive addenda, de proprietatibus
planetarum et signorum, sine quorum noticia non possunt
magnalia intelligi que scribit. De Luna est sciendum
quod Luna est frigida et humida virtute et effectu in istis rebus
inferioribus, quia facit humorem et frigus in eis. Mercurius eciam
est magis indifferens ad calidum et siccum, frigidum et humidum
quam temperatus vel distemperatus, quia recipit vel respicit ex
conjunccione aliorum planetarum, et ex signis bonas vel malas
disposiciones. | Venus est calida et humida, magis tamen humida
quam calida humiditate aerea. Sol est calidus et temperatus
in humore, set ejus calor non est corrumpens vel corruptus ut
igneus, set generatus et similis calori anime, vel calori in anima,
qui est calor naturalis in homine, et similiter ejus temperacio
in humore et siccitate est ineffabilis utilitatis mundo inferiori.
Mars est superflue calidus vel superflue caliditatis et siccitatis,
et ideo nocivus multum nisi ejus malicia temperetur bonitate
signi vel signorum, vel per conjunccionem cum bonis planetis aut
aspectu bono illorum. Jupiter est calidus et humidus humiditate
aerea et humore aereo plus quam Venus, et est salus mundi post
Solem. Nam tante bonitatis est quod cum Luna conjungatur
ei in eodem signo, et aliquis recipiat medicinam laxativam.
destruitur effectus medicine, quia medicina laxativa omnis preter
reubarbarum est venenosa, et ideo virtus Jovis destruit ejus effectum
cum in recepcione medicine Jupiter conjungitur Lune. Saturnus
est pessimus et venenosus, quia est frigidus et siccus et causa
mortis, et tamen ipse est utilis mundo, sicut scamonea que est
venenosa est utilis medicine, quia acuit medicinam ut faciat
operacionem suam. Quia per bonitatem aliorum planetarum
et stellarum fixarum mundus efflueret et, ut ita dicam, lasciviret et
ilederetur superfluitate bonitatis, nisi temperaretur per maliciam
Saturni et Martis, sicut bona hominis complexio nutrita a superfluis delectacionibus deflueret in lesionem et corrupcionem.
Stelle vero fixe alique sunt de natura Lune, alique Mercurii,
alique Veneris, alique Solis, alique Martis, alique Saturni.
De secundo modo alteracionis mundi per aspectus planetarum.
BOnitas et malicia planetarum sive qualitates dicte earum,
augmentantur vel remittuntur vel temperantur per eorum
aspectum vel aspectus adinvicem, scilicet per conjunccionem suam
in eadem parte zodiaci, hoc est in eodem signo, sicut accidit
de Sole et Luna in novilunio: et per oppositum in contrariis
partibus quando distant per medium celum sicut accidit in plenilunio de Luna et Sole. Et quando distant per duo signa abinvicem, vocatur sextilis aspectus, quia per sextam partem zodiaci
distant, quia duo sunt sexta pars de duodecim. Et quando
distant per tria signa vocatur quartus aspectus, quia distant per
quartam partem zodiaci. Et quando distant per quatuor | signa
vocatur trinus aspectus, quia distant per terciam partem zodiaci.
Alterant igitur seipsos per mutuo et temperant per istos quinque
aspectus.
De tercio modo alteracionis mundi per appropinquacionem planetarum ad terram et eorundem elongacionem a terra.
ITem virtutes eorum respectu mundi inferioris debilitantur et
fortificantur per appropinquacionem ad terram et elongacionem, quia aliquando descendunt versus terram, aliquando
ascendunt versus celum.
De quarta alteracione virtutum planetarum.
AUgmentantur vel remittuntur vel temperantur virtutes planetarum tribus aliis modis, secundum quod sunt in signis diversis
vel domibus, que sunt partes principales celi vel mundi, secundum
quod currunt sub signis et partibus orbis, quia quando dicimus
planetam esse in signo vel domo, sub signo intelligimus vel domo
quia per infinitum spacium respectu nostri distant omnes planete
a signis in celo stellato preter Saturnum. Et ille per magnum
spacium distat quando est in propinquitate sua ad terram.
De signis.
AD horum noticiam oportet scire qualitates signorum. Sciendum igitur quod Aries, Leo, Sagittarius sunt ignea,
scilicet, calida et sicca: Taurus, Virgo, et Capricornus sunt terrea,
scilicet, frigida et sicca: Gemini, Libra, et Aquarius sunt aerea,
scilicet, calida et humida: Cancer, Scorpius, et Pisces sunt aquatica, scilicet, frigida et humida. Et bec diversitas currit super
hanc regulam; quod si quodcunque signum primo sumatur,
quintum ab eo et nonum erunt ejusdem complexionis, ut exemplificatum est. Quando igitur planeta calidus est sub signo calido,
augmentatur ejus calor, et quando sub frigido debilitatur ejus
calor, et sic de aliis. Sciendum igitur tam pro | signis quam 10b.
planetis, quod nullam caliditatem nec frigiditatem nec siccitatem
nec humiditatem in sua substancia habent et natura, set habent
virtutem calefaciendi elementa et ea que in eis sunt, et frigefaciendi et exsiccandi et humectandi vel humefaciendi ex sua
potestate  sicut vinum non est calidum et siccum de sua substancia
set frigidum et .humidum, et tamen calefacit et exsiccat. Et vinum
inebriat, non tamen est ebrium, et sic de infinitis.
De quinta alteracione planetaruin respectu dignitatis et detrinienti
quas consequntur in signis dictis.
QUinta alteracio planetarum est respectu signorum quantum
ad miras virtutes vel detrimenta virtutum. Et sunt quinque
prerogative virtutum que vocantur dignitates planetarum, et sunt
nomina earum significativa per similitudinem sumpta a potestatibus
regis et dignitatibus, et que dicuntur: Domus, Exaltacio, Triplicitas, Facies, Terminus.
Rex enim quando est in domo sua est in maxima dignitate.
Quando vero est extra domum et palacium alibi in regno habet
dignitatem et sublimitatem, set non tanta utitur sicut in palacio et
domo. Et ideo dicitur secunda dignitas et vocatur exaltacio.
Quando vero est inter amicos vocatur triplicitas, quia perfecta
amicicia - non est nisi in tribus, ut caritas Patri et Filii et Spiritus
Sancti. Quando vero relucet virtus ejus coram hominibus vocatur
facies, et dicitur sic quia facies manifesta est pre aliis partibus
corporis. Quando vero est in terminis sui regni tunc minima est
dignitas, et ideo quinta dignitas vocatur terminus. Et sic methaphorice dicuntur dignitates planetarum. Et dignitas domus continet quinquies dignitatem termini: exaltacio continet quatuor
terminos; triplicitas tria terminos; facies duos terminos.
Sciendum igitur quod quilibet planeta habet de numero signorum
duas domos, preter Solem et Lunam. Unde Saturnus habet
Capricornum et Aquarium: Jupiter Sagittarium et Pisces: Mars
 Scorpium et Arietem: Venus Libram et Taurum: Mercurius
Geminos et Virginem: Luna habet Cancrum: Sol, Leonem.
Quoniam vero auctor istius libri non loquitur nisi de domibus,
et quasi nichil de aliis, ideo dimitto prosequi alias quatuor
dignitates.
Similiter oportet scire pro isto libro quod quedam signa dicuntur
masculina, quedam feminina, et planete similiter. Et hec | nomina
sunt translata planetis et signis figurative, quia masculus est
niajoris virtutis et femina minoris, ut videmus in omnibus vel
hominibus, ideo planete et signa majoris virtutis dicuntur mascu-
lina, minoris feminina. Unde Sol, Mars, et Jupiter sunt masculina;
Luna, Venus, Saturnus feminini vel feminei; Mercurius in omnibus est indifferens. Aries, qui est primum signum, est masculinus; Taurus femininus; Gemini masculinus; similiter Cancer
femininus. Et sunt per ordinem signorum semper unus rnasculinus et alius femininus.
De sexta alteracione que fit per planetas secundum quod sunt
in diversis domibus respectu terre.
ALiter sumuntur domus per divisionem tocius celi in partes
xx duodecim, et distinguntur sic. Nam ab ortu sub terra usque
ad angulum terre sunt tres domus, scilicet, prima, secunda, tercia.
Angulus autem terre est punctus in celo sub terra oppositus puncto
in medio celi super terram. Et inter angulum et ortum est quarta
﻿pars celi, tres domus, scilicet predicte. Et ab angulo terre usque
ad occasum sunt alie tres domus, et secunda quarta celi in qua sunt
quarta, quinta, et sexta domus. Et ab occasu ad punctum in
medio celi super terra est alia quarta et alie tres domus, scilicet,
septima, octava, nona. Et a medio puncto celi super terram
usque ad ortum est ultima quarta celi et tres domus ultime,
scilicet, decima, undecima, et duodecima.
Et prima domus vocatur ascendens, quia oritur et ascendit
super terram et terrena. Mira igitur varietas planetarum est
et signorum per istas domos in alteracione mundi inferioris, et de
omnibus aliis que tetigi". Que autem sit racio specialis de istis
domibus et omnibus aliis que tetigi non pertinet ad hanc disposicionem meam, set queratur in libris astronomie, et maxime in
libro Albumazar qui vocatur Introductorius in Judicia Astronomie.
Et tamen in locis certis istius libri, in quibus hec necessaria sunt,
multa posui utilia. Et addo hic figuram signorum ad evidenciam
magnam. |
De Gloria Inestimabili est sciendum quod excellit omnes medicinas in libris medicorum scriptas in conservacione sanitatis
et virium custodia, tam in anima quam in corpore, cujus laudes
patent in textu si non fuerit corruptus, similiter quas res recipit et
qualiter preparantur et conficiuntur patet ex litera. Set quia
nomina sunt Greca aliqua et Arabica plura, et preter hoc textus
est corruptus per malos scriptores et falsus in multis libris, queratur
que res debet ingredi talem medicinam ex libris Plinii et ex libro
Arthephii philosophi quem composuit de tali medicina, qui gloriatur
se vixisse 102 annis per illam medicinam in fortitudine virium et
bona memoria, et similiter ex libro de Accidentibus Senectutis, et
sufticienter invenientur, et conficiantur secundum modum quem
docet auctor. Set in confeccione considera ultimam 13 condicionum quam scripsimus in nostro Antidotario de medicinarum confeccione, una cum dictis hic, et habebis medicinam completam.
Set pro toto generaliter si aliud non poterit fieri, eligantur res
cujus proprietates sunt necessarie et medicine cardinales mineras
virtutum confortantes et se sigillantes et conservantes, et deinde
preparetur corpus equalis complexionis quod non subjacet putrefaccioni, ita quod possit converti in nutrimentum sicud alius
cibus, et misceatur cum predictis in debita proporcione, et reducatur totum ad equalitatem cum re rectificante, et ponatur totum
in congregacione radiorum per aliquot dies, et habebis Gloriam
Inestimabilem. Cujus virtus provenit ex quatuor, supposita
debita preparacione, et fideli eleccione, scilicet, ex proprietate
rerum sigillancium se, et bona proporcione, et debita conmixtione,
et celestis virtutis irradiacione. Et ideo potest esse bona, melior,
it optima.
Item, sciendum est quod sapientes laboraverunt ut in aliquo
comestibili vel potabili reducerent elementa ad equalitatem vel
prope, et docuerunt vias ad hoc. Set propter difficultatem istius
experiencie maximam, tum quia pauci' curant de experiencia,
1 b. quia multiplex est | ibi labor et expensarum magna effusio, nec
advertunt homines nature secreta et artis possibilia, ideo accidit
quod paucissimi laboraverunt in hujusmodi arehanorum maximo,
et pauciores venerunt ad finem laudabilem. Multi tamen venerunt sicut in Sciencia Experimentali alibi scripsimus, et unum
temporibus nostris vidimus, et credimus quod adhuc vivat in
Almannia, et habet litteras papales in testimonium sue etatis. Et
consimilis effectus possunt fieri unguenta et pociones, et ista cum
dictis in litera intellectu vigentibus sufficiunt ad presens.
Explicit tractatus.


﻿SECRETUM SECRETORUM: [prologus]

INcipit primus prologus Philippi in libro moralium 
de regimine regum principum ac dominorum
qui dicitur Secretum Secretorum ab Aristotile
philosopho editus ad peticionem Alexandri Magni,
in quo ultima secreta nature sub velamine traduutur,
sicut iu prologo patet, et in capitulo tercio. Quem
Ubrum transtulit Philippus de lingua Arabica in
Latinam ad peticionem Guydonis de Valencia civitatis Napolis pontificis. Et intitulatur Liber Decem
Scienciarum a quibusdam sapientibus; et dividitur
in partes quatuor sive libros quatuor, et cujuslibet
partis sive libri sunt capitula plurima. Et notabilia
que superscribuntur in locis certis et glosa interlinearis sunt fratris Rogeri Bacun de ordine
fratrum minorum.
DOmino suo excellentissimo in cultu religionis
| Christiane strenuissimo Guidoni Vere de
Valencia, civitatis metropolis glorioso pontifici, Philippus suorum minimus clericorum
seipsum et devocionis obsequium. Quantum
Luna ceteris stellis est lucidior, et Solis radius luciditate
Lune fulgencior: tantum ingenii vestri claritudo, vestreque
sciencie profunditas cunctos citra mare modernos in literatura
exuberat, tam barbaros quam Latinos. Nec est aliquis sane
mentis qui huic sciencie valeat refragari.
Quia cum Largitor graciarum, a quo bona cuncta procedunt, singula suis sineulis dona sua distribuit. tibi «soli
videtur scienciarum plenitudinem et graciarum contulisse.
In te namque reperiuntur sanctorum gracie universe: Noe
justicie et sanctitas, Abrahe fidelitas, Ysaac confidencia,
Jacob longanimitas, Moysi tollerancia, Josue stabilitas,
Helye devocio, Helysei perfeccio, Davit benignitas, sensus
Salomonis, Job paciencia, castitas Danielis, Ysaie fecunditas,
perseverancia Hieremie, cum ceteris sanctorum virtutibus
in tua plenissime habitant sanctitate. Adhuc tu in scienciis
liberalibus litteratissimus, in divinis et moralibus doctissimus,
in ecelesiasticis et legalibus peritissimus. Ideo dignum fuit
ut haberet vestra clemencia librum presentis operis, in quo
fere de omnibus aliquid utile continetur.
Cum igitur vobiscum essem apud Antiochiam, reperta
hac preciosissima philosophie margarita, placuit vestre dominacioni ut transfereretur de lingua Arabica in Latinam.
Porro vestro mandato cupiens humiliter obedire et voluntati
vestre, sicut teneor, deservire, hunc librum, quo carebant
Latini eo quod apud paucissimos Arabes invenitur, transtuli
cum magno labore et lucido sermone de Arabico ydiomate
in Latinum ad vestram magnitudinem gloriam et honorem,
eliciens quandoque ex littera litteram, et quandoque sensum
ex sensu, cum | alius loquendi modus sit apud Arabes alius
apud Latinos. Quem librum peritissimus princeps philosophorum Aristotiles composuit ad peticionem regis Alexandri,
discipuli sui. Qui postulavit ab eo, ut ad ipsum veniret,
et secretum quarundam artium sibi fideliter revelaret, videlicet, motum, operacionem, et potestatem astrorum in astronomia, et artem alkimie in natura, et artem cognoscendi
naturas, et operandi incantaciones, et celimanciam, et
geomanciam.
Qui quidem ire non potuit propter etatem senescentem
et corporis gravitatem, et quamvis secreta predictarum
artium sive scienciarum occultare modis omnibus proposuerat, tamen voluntati et postulacioni tanti domini nec
ausus fuit nec debuit contraire. Volens itaque in parte imperatori satisfacere et in parte secreta artium occultare, hunc
librum edidit, loquens enigmatibus et exemplis et figura-
tivis locucionibus, docens extrinsecus literatenus philosophicam doctrinam pertinentem ad dominium dominorum, ad
sanitatem corporis conservandam, et ad ineffabilem utilitatem
et cognicionem corporum supracelestium adquirendam.
Intrinsecus vero medullatenus innuit enigmatice et secrete
Alexandro principale propositum, quod ab eodem instantissime postulaverat. Dividens utique presentem codicem in
distinciones sive libros quatuor, quotum quilibet continet in
se capitula et particulas terminatas, ut vero sub certis
capitulis vel titulis in promptu et cicius inveniatur quod
queritur, ego ad utilitatem legencium in libri principio
collegi et descripsi librorum principia et omnia capitula
titulorum.
Vestre igitur clemencie, pater clementissime, istud devoveo
opus, quod ad vestram transtuli gloriam et honorem,ut mei
memoria | apud vos firma maneat, et appareat erga vestrum 
obsequium devocio mentis mee, supplicans humiliter et
devote, quatenus si quid in hoc opere utile reperiatur vel
acceptum, ejus dono referatur qui mihi contulit graciam
transferendi, et Aristotili componendi, si quid autem minus
recte inveniatur vel inconvenienter propositum, hoc mee
impericie et stoliditati reputetur pocius quam malicie. Attamen vestra facundia, quam novi certissime in diccionum
interpretacione et loquendi proprietate fideliter et fertiliter
habundare, suplenda supleat et corrigat corrigenda. Et
divina potencia vos diu custodiat sanum et incolumem ad
fidelium gloriam et honorem, et post longissima temporum
spacia concedat vobis ad eternum beatitudinis gaudium
feliciter pervenire.
Hic liber habet quatuor partes. Prima est de regum
varietate et moribus eorum et regimine. Secunda pars est
de regimine sanitatis. Tercia est de mirabilibus utilitatibus
nature et artis et morum. Quarta est de mirabili eleccione
amicorum et bajulorum. regis per naturales proprietates
corporum; et hec sciencia vocatur Phisonomia.


[CAPITULA]



Capitula prime partis.

Capitulum primum de prohemio sive prologo cujusdam sapientis
doctoris in commendacione Aristotilis et epistola Alexandri missa
ad Aristotilem pro consilio optinendo et mirabili responsione
Aristotilis et sapiencie plena ad epistolam.	(p.36)
Capitulum secundum de prologo Johannis qui transtulit librum
istum primo de lingua Greca in Caldeam, et de hac in Arabicam,
et de hujus libri invencione et translacione.	(p. 39)
Capitulum tercium est epistola Aristotilis remissoria ad peticionem regis Alexandri in qua Alexandro querenti incipit satisfacere
cum comendacione artis sive doctrine tradende et utilitate dpsiderii
ferventis voluntatis.	(p. 40)
Capitulum quartum de hiis que oportet regem habere ad
sustentacionem regni sui et de causis bene regnandi, sive de
disposicione regum et ordinacione regni, et | primo de causa
occultacionis secretorum per verba enigmatica.	(p. 41)
Capitulum quintum de regibus et eorum viciis circa largitatem
et avariciam, sive de observancia largitatis, sive de regibus et
eorum modis circa largitatem et avariciam et de tribus condicionibus considerandis in donis largiendis, et quis est largus et quis
prodigus et quare.	(p. 42)
Capitulum 6 Adhuc de eodem et aliis virtutibus que pertinent
largitati et declinacioni prodigalitatis et avariciei, et de modo
dandi ne ultra modum detur, et quid est gloria regum et perhennitas regnorum, et de causa destruccionis regni Caldeorum, et
de substancia largitatis et virtutis, et de commendacione doctrine
tradite et tradende.	(p. 44)
Capitulum 7 de intellectu et bona fama adquirenda que est
finis regni, et est doctrina de virtutibus et viciis. Item quid
generat invidia, quid est veritas, et quid generat justicia. (p. 45)
Capitulum 8 de malis que sequntur ex carnali appetitu. (p. 46)
Capitulum 9 de regis sapiencia et religione sive de regali
disposicione quod rex sit sapiens et ut fama sui nominis sive
sapiencie sue divulgetur, et de probacione si rex sit sapiens et
religiosus vere vel apparenter. .	(p. 47)
Capitulum 10 de honoracione religiosorum et sapientum, et de
providencia et pietate mansuetudine et discrecione.	(p. 48)
Capitulum 11 de ornamento regis, et prerogativa, et abstinencia
a multiloquio et consorcio subditorum.	(p. 48)
Capitulum 12 de consuetudine optima regum Indie, scilicet,
de rara ejus apparicione coram multitudine et quod tunc debeat
facere magnifica, et quod tunc debeat commendari in presencia
sua coram populo, et similiter populus in presencia regis, et qualiter
et quare et quod tunc debet punire sceleratos cum causa et debita
mercatoribus remittere, et eos honorare. Et de eorum utilitate et
quod cavere debeat ne eis injurietur.	(p. 49)
Capitulum 13 de vicio et coitu vitandis et finali intencione
regis, sive de appetitu et intencione regis et ejus castitate (p. 50)
Capitulum 14 de regis solacio et de modestia vultus et risus
et de instrumentis j musicis audiendis, et de cautela optima 2 a.
querendi secreta, et de modo honoracionis procerum et de loco in
quo magis tenetur eos honorare.	(p. 51)
Capitulum quintodecimum de punicione injuriancium et de conversacione regis ad subditos ut ament eum, et de ejus probitate
et quod obediencia dominatoris quatuor modis attenditur, et quid
facere debeat rex ne vulgus sinistra de eo loquatur.	(p. 52)
Capitulum 16 de regis similitudine et comparacione ejus ad
pluviam et ventos et hyemem et estatem, et de utilitate pluvie et
ventorum, et de malis que cum illis eveniunt, et quod in tempore
malo implorant creature clemenciam Creatoris ut ab eis mala
tollantur. Et quod hoc non obstante Deus sustinet sive permittit
, superiora tenere cursum quem eis statuit.	(p. 53)
Capitulum 17 de subvencione egenorum et regis providencia
contra causam futuram.	(p. 54)
Capitulum 18 de regis misericordia quod rex non sit facilis ad
effusionem sanguinis cum causa mirabili et optima et est doctoris
egregii Hermogenis.	(p. 55)
Capitulum 19 de fidelitate et juramento servandis secundum
exemplum antiquorum et de memoria regis et recordacione preteritorum, et quod quilibet homo habet duos spiritus custodientes
se scientes bona et mala, scilicet, cuncta opera sua rescribentes
j Creatori quicquid discreverit faciendum; et quod rex non debet
jurare, et si faciat raro tamen, et de causa destruccionis regni
Anibasoyorum et Scitarum, et de promissione doctrine specialis et
moralis ad regendum familiam et populum communem. (p. 56)
Capitulum 20 de studio promovendo et quod non est dolendum
de adversis preteritis, quia mutari non possunt, et de studiis
sapiencie ordinandis et scolis et studiis preparandis et prerogativa
facienda bene studentibus cum causa.1	(p. 58)
Capitulum 21 de cavendis mulieribus et venenis et omni immundicia, et de corporis custodia et quod 10 medici conveniant iti
unum si possibile sit tot habere ad medicinam ordinandam et componendam pro corpore suo. Et qualis debet esse apothecarius sive
herbarius, et de facto regine Indie, et de mundicia anime. (p. 59)
Capitulum 22 et est capitulum ultimum prime partis de hora |
eligenda per consilium sapientis astrologi ad omnia facienda et
quod sine suo consilio nichil fiat, sive de regimine vite per astronomiam et de providencia facienda et oracionibus ad Deum
effundendis cum devocione, jejuniis, serviciis, sacrificiis, elemosinis, et similibus operibus cun/causa sua bona et vera, et de
utilitate que ex ista consideracione consequitur, et per oppositum
de malis que eveniunt non considerantibus sive negligentibus hec.
Expliciunt capitula partis prime.	(p. 60)


INcipiunt capitula partis secunde.

Capitulum primum partis secunde est de conservacione sanitatis et ortu scienciarum.	(p. 64)
Capitulum 2 de equalitate servanda in omnibus, scilicet in
cibo etpotu et aliis scilicet 5 rebus non naturalibus residuis que
enumerat, videlicet qualiter homo permanebit semper sanus et ad
ultimam longitudinem vite perveniet, et quare omnia sunt inventa
et quare a superflua comestione est abstinendum cum sua probacione, et que est summa medicina et est capitulum istud ultima
gloria inestimabilis precii ad conservandam sanitatem et normam
vivendi.	(p. 65)
Capitulum tercium de conservacione sanitatis secundum qualitatem complexionis et temporis, sive de cibacione et potacione
secundum complexionem cujuslibet et secundum tempora, et
quot modis sanitas conservatur, videlicet qualiter quelibet complexio debet conservari in suo statu, et ad aliam reduci si oportet,
et que cibaria conveniunt stomaco calido et que frigido, ut conserventur, et de cognicione boni stomachi et mali.	(p. 66)
Capitulum 4 de hiis que pertinent ad regimen sanitatis post
sompnum nocturnum ante horam preparacionis ad cibum sumendum.	(p. 68)
Capitulum 5 de motu antequam sumatur cibus, et de cibo et
potu, et de modo cibandi et potandi.	(p. 71)
Capitulum 6 de modo dormiendi super latera diversa et de
dolore stomachi et eructuacione ejus et eorum remediis. (p. 73)
Capitulum 7 de motu post prandium et de dormicione ante
prandium et post, | scilicet, quando mocio est excercenda. (p. 73)
Capitulum 8 de semel comedendo vel bis et de consuetudine
comedendi observanda.	(p. 75)
Capitulum 9 quod non iteretur comestio ante digestionem
perfectam prioris cibi et quomodo hoc cognoscitur sive de hora
comedendi.	(p. 75)
Capitulum 10 de intencione in universali quatuor temporum
﻿
anni, scilicet, de vere, estate, autumpno, et hyeme pro regimine
sanitatis et primo de vere et regimine sanitatis in eo. (p. 76)
Capitulum 11 de estate et regimine sanitatis in ea. (p. 77)
Capitulum 12 de autumpno et regimine sanitatis in eo. (p. 78)
Capitulum 13 de hyeme et regimine sanitatis in ea. (p. 80)
Capitulum 14 de custodiendo calore naturali et vita per res
convenientes vitando contrarias, sive de conservantibus juventutem
et vitam prolongantibus cum inpinguantibus corpus et macerantibus sive calefacientibus et humectantibus macerantibus et desiccantibus.	(p. 81)
Capitulum 15 de divisione corporis in 4 partes, et primo
de capite et egritudine ejus et qualiter cognoscitur et de ejus
remedio.	(p. 83)
Capitulum 16 de pectore et signis si in eo sit egritudo et ejus
remedio.	(p. 84)
Capitulum 17 de malis oculorum et ejus remediis. (p. 84)
Capitulum 18 de testiculis et eorum egritudinibus et cura.
(p. 87)
Capitulum 19 de conservantibus sanitatem potenter, et de remediis contra febrem et guttam et egritudines fleumaticas et contra
quartanam et contra omne venenum et est de medicinis cotidianis
et ad confortandum intellectum et memoriam secundum opinionem
philosophorum Grecorum Medorum et Indorum.	(p. 87)
Capitulum 20 de custodia caloris naturalis et quot modis
destruitur.	(p. 88)
Capitulum 21 de divisione ciborum.	(p. 89)
Capitulum 22 de cognicione aquarum.	(p. 90)
Capitulum 23 de generibus vini et ejus cognicione. (p. 91)
Capitulum 24 de commendacione sirupi acetosi contra flegma,
et boni vini et panis de frumento, de remocione ebrietatis et de
modo transferendi hominem ab una consuetudine ad aliam, ut
de potacione vini puri ad aquam puram absque gravi lesione
nature.	(p. 93)
Capitulum 25 de hiis que corroborant corpus et conservant
in juventute et inpinguantibus et macerantibus. |	(p. 94)
Capitulum 26 de balneis eteorum disposicione.	(p. 96) 
Capitulum 27 de comendacione et utilitate execucionis doctrine
precedentis et transmissione ad alios libros quos fecit de simili
materia.	(p. 98)
Capitulum 28 de preparacione carnis viperarum sive serpentum
et eorum eleccione, et de tempore eos sumendi et ad quid valent,
et de modo faciendi trociscos pro multis egritudinibus, et loquitur
de serpente colubro et dracone quia ex quolibet eorum fit medicina
magna.	(p. 105)
Capitulum 29 de arte componendi medicinam que dicitur
Gloria Inestimabilis sive Thesaurus Philosophorum. Et primo de
composicione mellis quo componuntur octo medicine speciales
que requiruntur ad composicionem integram illius medicine que
vocatur Gloria Inestimabilis, que omnem curat egritudinem,
calidam, frigidam, siccam, et humidam, sicut ex composicione
patet bene consideranti, qua habita et bene preparata nulla alia
est necessaria cum ipsa pro omnibus sufficiat.	(p. 99)
Prima medicina confortat cerebrum, cor, et stomachum. (p. 99).
Secunda medicina corroborat stomachum et constringit, et
purgat malos et putridos humores qui sunt in stomacho sine abhominacione et violencia et sine aliqua lesione, confortat insuper
pectus, cerebrum, et cathenam corporis.	(p. 100)
Medicina 3 corroborat omnia membra et maxime principalia.
(p. 101)
Medicina 4 juvat appetitum et instrumentum pectoris et pulmonem.	(p. 101)
Medicina 5 expellit melancoliam, subtiliat flegma, tollit superfluas humiditates, stomachum temperat, aperit constipacionem et
expellit ventositatem.	(p. 102)
Medicina 6 lenit pectus et confert respiracioni. reparat stomachum et repellit dolorem dencium.	(p. 102)
Medicina 7 proprie reparat stomachum et fugat ventositatem.
(p. 102)
Medicina 8 emendat epar, reparat cor, et confortat et roborat
universa membra interiora.	(p. 103)
Medicina 9 ex istis 8 medicinis predictis cum mefle predicto
et quibusdam aliis additis componitur que Gloria Inestimabilis
nuncupatur, cujus laudes patent in fine capituli, et in hac nona
et ultima composicione tangit philosophus ultimum secretum nature
si advertatur; set illud sine diligenti studio et intellectu subtili
scienciaque maxima non percipietur sive apprehendetur cujus
eftectum consequetur sapientissimus. Beatus ergo ad quem perveniet capituli apprehensio et finis | exsecucio quoniam princeps
vere et mundo dominari poterit et elementis.	(p. 103)
Capitulum 30 de tempore flebotomie et medicinarum tam
digestivarum quam laxativarum, scarificacionis et ventosarum
apposicionis, et quod nichil est faciendum sine consilio scientis
astronomiam, scilicet, quo tempore debet fleri apercio vene et quid
est considerandum circa illud, quid eligendum quid cavendum,
similiter de tempore scarificacionis faciende et ventose apponende,
et de horis competentibus pro laxativa sumenda, et quod medicus
debet scire loca planetarum et aspectus eorum adinvicem, et in quo
signo fuerit Sol etLuna,quia principium operis debet esse secundum
bonam constellacionem Lune et ejus absenciam a malis. (p. 108)
Expliciunt capitula partis secunde et sunt triginta.


INcipiunt capitula partis tercie.

Capitulum primum partis tercie est de alkimistis et de conversione cujuslibet in quodlibet, sive elementorum adinvicem,
scilicet, unius elementi in alterum per artem.	(p. 114)
﻿
Capitulum 2 de mirabilibus lapidibus et eorum proprietatibus (p. 118)
Capitulum 3 de generali sive universali cognicione plantarum
mirabilium et que elementa dominantur in plantis que in mineralibus, qui planete dominantur elementis et qualiter cognoscetur qui
planete quibus vegetabilibus dominantur, et a quibus planetis
virtutem accipiunt.		(p. 119)
Capitulum 4 de plantis mirabilibus in speciali.	(p. 121)
Capitulum 5 de justicia et mirabilibus bonis que sequntur sive
nascuntur ex ipsa.		(p. 123)
Capitulum 6 de creatis in quibus attenditur justicia naturalis,
scilicet, de substancia simplici et speris et elementis, sive de
mirabilibus creacionis operibus in quibus attenditur justicia
naturalis, et quot sunt celi.	(p. 127)
Capitulum 7 quod anima cujuslibet primo debet sciri a quolibet et de divisione virtutum anime et de regiminibus et statibus
anime in hac vita et futura.	(p. 130)
Capitulum 8 de 5 sensibus servientibus intellectui, sive de
homine et ejus 5 sensibus quasi de rege et ejus 5 bajulis sive
consiliariis, et quot sunt planete quorum spere moventur circulariter, et quot sunt genera animalium, et quod quinque sunt in
qualibet planta, et quinque toni musicales, et 5 dies nobiles de
universis, et 5 porte maris.	(p. 132)
Capitulum 9 de consiliariis regis et modo | consilii, et quod
non manifestet alicui secretum quod est in corde suo, et quod
altendat in quo omnes et sapientes conveniunt, et quod non
ostendat eis vel alicui in quo mens sua quiescit donec progrediatur
in actum et experienciam, et quod equalis honor debet fieri omnibus
suis consiliariis.	(p. 135)
Capitulum 10 de varietate complexionis et morum per constellacionem nativitatis, sive de varietate judicii et consilii et consulencium et eleccione eorum per constellaciones in nativitatibus
suis que confirmantur per pulcra exempla.	(p. 136)
Capitulum 11 adhuc de eleccione consulencium et de variis
articulis eorum et consiliorum, sive de consiliario eligendo et de
consilio in omnibus agendo et perquirendo, et de modo querendi
consilium a multis et quid est consilium.	(p. 137)
Capitulum 12 de numero bajulorum et quod non constituatur
unus solus bajulus in regimine loco domini, set septem si poterit
fieri vel tres ad minus ordinentur, et de bajulis experiendis, et de
signis quibus cognoscuntur an boni vel mali sint consiliarii.
(P: 139)
Capitulum 13 de bonis moribus et virtutibus boni bajuli, sive
de 15 specialibus condicionibus boni et optimi bajuli pro regibus,
st de naturis et condicionibus bonis, et quod mos vel consuetudo
sive proprium cujuslibet animalis et cujuslibet rei invenitur in
homine, et quod hac de causa vocatus est homo minor mundus,
﻿et quod non invenitur proprium in aliquo animali vegetabili sive
originali, quin illud proprium inveniatur in homine. (p 141)
Capitulum 14 de confidencia in homine non habenda nisi sit
tue legis et professionis, scilicet, quod non est confidendum in
homine alterius legis, quod confirmat per exemplum de Mago et
Judeo.	(p. 144)
Capitulum 15 de eleccione hominum prudentum et fidelium
ad scribenda gesta et dicta regis, sive de scriptoribus secretorum
eligendis et eorum remuneracione cum causa.	(p. 146)
Capitulum 16 de eleccione nunciorum dignorum, sive de
nunciis et secretariis eligendis.	(p. 147)
Capitulum 17 de regimine debitorum subditorum, sive de
subditis regendis et defendendis et projsositis super eos constituendis.	(p. 148)
Capitulum 18 de proceribus et ordine eorum in bello, scilicet,
de ordinacione excercitus secundum numerum sub numero, seu
de disposicione et numero procerum seu militum in regimine
regni in tempore belli, scilicet, de disposicione ductoris et de
accione bellatorum ipsorum inferiorum et de instrumento bellico
excercitum coadunante, et forma ejusdem.	(p. 149)
Capitulum 19 de rege in bello et aliis que debent attendi in
bello et de providenciis in excercitu, scilicet, de regimine bellorum
et disposicione bellatorum et de forma aggrediendi sive aggrediencium bellum et provocacionibus eorundem.	(p. 152)
Capitulum 20 de eleccione temporis pro bellis aggrediendis et
de ordinacione planetarum.	(p. 155)
Capitulum 21 deconveniencia supracelestium cum inferioribus, scilicet, qualiter superiora dominantur inferioribus ad
fortunandum regem et pacificandum regiones ut sibi obediant
gratis sine coaccione, et est capitulum incantacionis philosophice
in generali.	(p. 157)
Capitulum 22 de apprehensione intellectus.	(p. 158)
Capitulum 23 de incantamentis faciendis.	(p. 162)


INcipiunt capitula partis quarte.

Capitulum primum est de phisonomia in universali.	(p. 164)
Capitulum 2 de phisonomia in particulari, et primo	de temperata natura.	(p. 166)
Capitulum 3 de capillis.	(p. 167)
Capitulum 4 de oculis.	(p. 168)
Capitulum 5 de superciliis.	(p. 168)
Capitulum 6 de naso.	(p. 168)
Capitulum 7 de facie.	(p. 169)
Capitulum 8 de ore, facie, et timporibus.	(p. 169)
Capitulum 9 de auribus.	(p. 169)
Capitulum 10 de voce et modo loquendi.	(p. 169)
﻿Capitulum 11 de collo.	(p. 170)
Capitulum 12 de ventre, pectore, et tergo.	(p. 170)
Capitulum 13 de humeris et brachiis.	(p. 170)
Capitulum 14 de palmis manuum et digitis.	(p. 170)
Capitulum 15 de pedibus et tibiis.	(p. 171)
Capitulum 16 de passu lato et tardo, brevi et inpetuoso. 
(p. 171)
Capitulum 17 de homine optime memorie et bene composito
per comparacionem ad signa predicta, et de modo judicandi non
per unum signum set per testimonia plurium. J	(p. 171)
Expliciunt capitula partis quarte.
﻿
﻿


[﻿SECRETUM SECRETORUM]



Capitulum primum de prologo cujusdam doctoris in comendacione Aristotilis.

DEus omnipotens custodiat regem nostrum gloriam
credencium, et confirmet regnum suum ad tuendam
legem divinam et suam, et perdurare faciat ipsum
ad exaltandam honorem et laudem bonorum.
Ego suus serviens executus mandatum mihi injunctum
dedi operam ad inquirendam librum moralium in regimine
dominii qui vocatur Secretum Secretorum, quem edidit
princeps philosophorum Aristotiles filius Nichomachi de
Macedonia discipulo suo magno imperatori Alexandro filio
Philippi regis Grecorum. Qui Alexander dicitur duo
cornua habuisse.
Hunc quidem librum composuit in sua senectute et
virtutum corporalium debilitate, postquam non poterat
cotidianos labores et viarum discrimina tollerare, nec regalia
negocia excercere. Quia Alexander constituit eum magister
et prepositum, quem elegerat et dilexerat multum, eo quod
erat vir magni consilii et sani et literature magne, penetrabilis intellectus, vigilans in legalibus studiis, in gratuitis
moribus et spiritualibus scienciis, contemplativus, caritativus, discretus, humilis, amator justicie, relator veritatis. Et
propter hoc multi | philosophorum reputabant ipsum de
numero prophetarum. Invenitur enim in antiquis codicibus
Grecorum quod Deus excelsus suum angelum destinavit ad
eum dicens: Pocius nominabo te angelum quam hominem.
Sane multa habet2prodigia et magna miracula et extranea
opera que nimis esset longum cuncta per ordinem enarrare.
unde de morte sua diverse sunt opiniones. Quedam enim
secta que dicitur peripathetica asserit ipsum ascendisse ad
empireum celum in columpna ignis. 
Dum igitur viveret, convaluit Alexander in sanitatis
observacione per observanciam sui sani consilii et imitacione
precepti. Et ideo subjugavit sibi civitates, et triumphans
adquisivit sibi cuncta regna, et tocius mundi solus tenuit
monarchiam, et in omnem terram exivit fama sua, et per
omnia mundi climata omnes gentes et diverse naciones
subiciebantur suo imperio et precepto, Arabes atque Perses,
neque fuit gens aliqua que auderet ei resistere in facto
vel dicto.
Porro multas morales epistolas composuit Aristotiles
propter nimiam delectacionem cordium et finale secretum:
una vero de suis epistolis est hec quam direxit Alexandro.
Cum enim Alexander subjugavit sibi Perses et captivavit
magnates direxit epistolam suam ad Aristotilem sub hac
forma.
Epistola Alexandri ad Aristotilem consulatoria. O doctor
egregie, rector justicie, significo tue prudencie me invenisse
in terra Perses quasdam gentes habundantes racione | et
intellectu penetrabili, studentes super alios dominari et
regnum acquirere. Unde nos proponimus occidere universos.
Quicquid super hoc decreveris, nobis significa tuis scripturis.
Responsio Aristotilis ad epistolam.
Cui Aristotiles ita respondit. Si non potes illius terre
mutare aerem et aquam, insuper et disposicionem civitatum,
imple tuum propositum. Si potes dominari super eos
cum bonitate, exaudies eos cum benignitate. Quod si
feceris, fiduciam habeas, cum Dei adjutorio, quod omnes
erunt subjecti ad tuum beneplacitum et preceptum. Et
per amorem quem habebunt in te dominaberis in eis cum
triumpho pacifice.
Alexander igitur, accepta epistola, suum adimplevit consilium diligenter, et erant Perses magis obedientes suo
imperio quam omnes alie naciones.
﻿﻿


Capitulum secundum (de prologo) Johannis qui transtulit librum bis, et de libri invencione.

JOhannes, qui transtulit librum istum, filius Patriui,
linguarum interpretator peritissimus et fidelissimus, inquit: Non reliqui locum nec templum in quibus philosophi
consueverunt componere et reponere sua opera secreta quod
non visitavi, nec aliquem peritissimum quem credidi habuere
aliquam noticiam de scriptis philosophicis quod non exquisivi, quousque veni ad oraculum Solis quod construxerat
Esculapides pro se. In quo inveni quemdam virum solitarium, abstinentem, studentem in philosophia peritissimum, ingenio excellentissimum, cui me humiliavi in
quantum potui, servivi diligenter et supplicavi devote ut
mihi ostenderet secreta scripta illius oraculi. Qui mihi
libenter tradidit.
Et inter cetera, desideratum opus inveni propter quod ad
illum locum iveram, et tempore longissimo laboraveram.
Quo habito, cum gaudio ad propria remeavi, inde referens
gracias multis modis Creatori. Et ad peticionem regis
illustrissimi laboravi studens et transtulii primo ipsum de
lingua Greca in Caldeam, et de hac | in Arabicam. Inprimis igitur sicut inveni in isto codice transtuli librum
peritissimi Aristotilis, in quo libro respondetur ad peticionem
regis Alexandri sub hac forma.
﻿


Capitulum tercium est epistola Aristotilis remissoria ad peticionem Alexandri in qua Alexandro conquerenti de eo incipit satisfacere sub hac forma: et de utilitate libri cogniti, et quid facit fervens desiderium in omni re.

O Fili gloriosissime, imperator justissime, confirmet tc
Deus in via cognoscendi et in semita veritatis et
virtutis, et reprimat appetitus bestiales, et tuum regnum
corroboret, et illuminet tuum ingenium ad suum servicium
et honorem. Tuam quidem epistolam recepi honorifice
sicut decet. et plene intelexi quantum habes desiderium de
mea persona ut tecum essem, mirans qualiter possum abstinere de te, arguens me de tuis operibus parum curare.
Porro hac de causa proposui et festinavi facere canonem
tue clemencie, qui tibi erit libra ponderans cuncta tua opera,
suplens vices meas, et regula certissima ad omnia que volueris,
et que ostensurus essem si tecum presens essem. Non
deberes siquidem me arguere, cum scias vel scire debeas
quod non omitto venire ad tuam clemenciam et gloriam
clarissimam propter contemptum, set quia gravitas etatis et
debilitas corporis circumvenerunt | et reddiderunt me ponderosum atque inhabilem ad eundum. Preterea quod interrogasti et scire desideras est archanum tale quod humana
pectora vix poterunt tollerare; quomodo ergo possunt in
mortalibus pellibus depingi? Ad illud itaque quod te decet
inquirere et mihi licitum est tractare, me oportet et teneor
ex debito respondere. sicut tu teneris ex debito discrecionis
non exigere a me amplius ex hoc secreto quod tibi tradidi in
hoc libro. Quia si attente et studiose legeris et intellexeris
et ad plenum sciveris que in ipso continentur, indubitanter
credo quod non erit inter te et illud quod scire desideras
aliquod obstaculum: quia tantam graciam Deus contulit tibi
in intellectu et velocitate ingenii et literatura scienciarum.
Insuper per meam doctrinam precedentem quam tibi tradidi,
per teipsum poteris apprehendere et figurative intelligere
totum illud quod postulas edoceri. Quia desiderium ferventis
voluntatis aperiet tibi viam ad tuum propositum optinendum,
et perducet te ad finem optatum, Domino concedente.


Capitulum de hiis que oportet regem habere ad sustentacionem regni sui, et de causis bene regnandi, et de causa occultacionis secretorum per verba enigmatica; et est capitulum quartum. 

CAusa quidem subest quare tibi figurative revelo secretum
meum, loquens tecum exemplis enigmaticis atque
signis, quia timeo nimium ne liber presencium ad manus
deveniat infidelium et ad potestatem arrogancium, et sic
perveniat ad illos ultimum bonum et archanum divinum, ad
quod summus Deus illos judicavit immeritos et indignos.
Ego sane transgressor essem tunc divine gracie et fractor
celestis secreti et occulte revelacionis. Eapropter tibi, sub
attestacione divini judicii, istud detego sacramentum eo
modo quo mihi est revelatum. Scias igitur quod qui
occulta detegit et archana revelat indignis, ipsum in proximo infortunia secuntur, unde securus esse non poterit
a contingentibus et malis futuris. Dominus igitur custodiat
te a consimili et ab omni opere inhonesto. Post hec autem
omnia, ad tuam reduco memoriam illud salutissimum documentum quod tibi semper consuetus sum exponere, et
tuam nobilissimam animam informare, et hoc erit tuum
propositum solacium et speculum salutare. |
Oportet itaque quemlibet regem de necessitate habere duo
juvamina sustinencia regnum suum. Unum corum est fortitudo virorum quibus tuetur et confortabitur regnum suum,
et non habebit hoc,nisi quando rector in rectis et dominator in
subditis dominetur, et ipsi subditi uniformiter obediunt dominanti, sicut propter inobedienciam subditorum debilitatur et
subicitur potencia dominantis et regnantis, et subditi dominantur. Et ego ostendam tibi causam propter quam et:
per quam inducuntur subditi obedire dominanti. Causa
quidem duplex est, una est intrinseca. et alia extrinseca. Et ego declarabo tibi nunc extrinsecam videlicet ut rex 
﻿
dispenset eis suas divicias sapienter, et circa eos excerceat
largitatem, retribuendo singulis secundum merita singulorum.
Et cum toto isto, oportet regem habere aliam cautelam, de
qua faciam tibi mencionem in sequentibus, scilicet, in capitulo
de diviciis et juvaminibus. Secundum juvamen est inducere
animos ad operaciones licitas, et istud precedit et est in
primo gradu. Et istud secundum juvamen habet duas
causas intrinsecam et extrinsecam. Causa extrinseca est ut
rex justiciam | excerceat circa possessioncs et adquisitas
pecunias subditorum parciendo et miserando. Causa vero
intrinseca est secretum antiquorum philosophorum et justorum consilium quos gloriosus Deus preelegit et eis suam
scienciam commendavit. Et ego commendo tibi illud secretum cum quibusdam aliis que invenies in diversis capituli-;
sive titulis hujus libri. In quibus extrinsecus philosophiam
maximam invenies et doctrinam, intrinsecus enim causa
finalis que intenditur continetur, ibi enim est totum principale
propositum et finale. Cum igitur perceperis significaciones
secretorum et enigmata exemplorum, tunc plene et perfecte
desideratum propositum consequeris. Deus itaque sapientissimus et gloriosissimus tuam illuminet racionem et clarificet intellectum ad percipiendum istius sciencie sacramentum, ut in ea merearis adipisci fructum veritatis. ut meus heres
et successor fidelis efficiaris, ipso Deo adjuvante, qui suas
divicias influit habundanter in animas sapientum, et studentibus tribuit graciam cognoscendi, cui nichil est difficile, nichil
impossibile, sine quo nichil est possibile possidere (vel
possideri).
﻿


Capitulum quintum de regibus et corum viciis circa largitate et avaricia, sive de quadriplici regnum condicione.

REges sunt quatuor: rex largus sibi et largus subditis
suis, et rex avarus sibi et avarus subdit-is suis, | et rex
avarus sibi et largus subditis, et rex largus sibi et avarus
subditis. Italici itaque dixerunt, non est vicium in rege si
est avarus sibi et largus subditis. Indi vero dixerunt, qui
est avarus sibi et suis subditis est bonus. Perses vero
asserentes contrarium et contradicentes Indis et Ytalicis
dixerunt, nichil valet rex qui non est largus sibi et subditis
suis. Set inter omnes, judicio meo, pejor est ille et merito
reprobandus qui est largus sibi et avarus subditis, quia
regnum ejus cito destruetur.
Oportet itaque nos subtiliter inquirere de istis virtutibus
et viciis, et ostendere quid sit largitas et quid avaricia, et
ubi est error largitatis, et quod malum sequetur ex abstinencia largitatis. Palam siquidem est, quod qualitates
multum reprobande sunt quando multum discrepant a medio.
Et scimus quod observancia largitatis multum difficilis est
et ejus transgressio facilis. Et cuilibet facile est avariciam
et prodigalitatem excercere, et difficile est retinere largitatem.
Si vis largitatis virtutem acquirere, | considera posse tuum,
et tempora necessitatis, et merita hominum. Debes igitur
largiri bona tua juxta posse tuum cum mensura hominibus
indigentibus atque dignis. Qui igitur dat aliter peccat, et
regulam transgreditur largitatis: quia qui largitur dona sua
non indigentibus, nullam acquirit laudem, et quicquid datur
indignis perditur. Et qui fundit ultra modum divicias suas
veniet cito ad amara littora paupertatis, et assimilatur illi
qui gratis super se dat victoriam inimicis suis.
Qui ergo dat de bonis suis tempore necessitatis hominibus
indigentibus, talis rex est largus sibi et subditis, et ejus
regnum prosperabitur, ejus mandatum observabitur. Talem
regem laudaverunt antiqui, et talis dicitur virtuosus, largus,
et moderatus. Qui vero fundit regni sui bona immoderate
seu inordinate, et indignis dat et non indigentibus, talis est
depopulator reipublice, destructor regni, indignus et incompetens regimini. Unde prodigus apeilatur, eo quod
procul a regno suo est sua providencia.
Nomen avaricie dedecet multum regem et discon|venit
regie magestati. Si igitur alterutrum istorum viciorum
habuerit. scilicet, avariciam vel prodigalitatem; si velit sibi
consulere, debet cum summa diligencia providere virum unum
fidelem,discretum, et electum de multis, cui debet committere
res publicas disponendas, et regni divicias gubernandas.
﻿


Capitulum sextum adhuc de hiis que pertinent largitati et declinacioni prodigalitatis et avaricie.

O Alexander, firmiter dico tibi quod quisquis regum
superflue continuat donaciones ultra quam regnum
suum possit sustinere, talis rex proculdubio destruitur, et
destruit. Dico igitur iterum propter illud, quod nunquam
cessavi dicere clemencie tue quod declinacio prodigalitatis
et avaricie et acquisicio largitatis est gloria regum et perhennitas regnorum. Et hoc fit quando rex se abstinet et
retrahit manum suam a bonis et possessionibus subditorum.
Unde invenitur scriptum in preceptis magni doctoris Hermogenis quod summa et vera bonitas et claritas intellectus et
plenitudo legis ac perfeccionis signum est in rege abstinencia
a pecuniis et possessionibus subditorum.
Que fuit causa destructionis regni Caldeorum? Nonne quia
superfluitas expensarum | superabat redditus civitatum, et
sic. deficientibus redditibus et expensis reges extenderunt
manus suas ad res et redditus aliorum? Subditi vero propter
injuriam clamaverunt ad Deum excelsum et gloriosum, qui
mittens ventum validum afflixit eos vehementer. Et insurrexit populus contra eos, et nomina eorum de terra
penitus deleverunt. Et nisi Deus gloriosus eis subvenisset,
et immisisset remedium quod immisit, et ventum mitigasset,
destructum fuisset penitus regnum illud.
Scias itaque quod divicie sunt causa duracionis regni et
vite animalis, et sunt pars vite ipsius, et non potest durare
anima si talis causa destruatur. Cavendum est itaque
nimis a superfluitate et superhabundancia expensarum. Ut
igitur temperancia et largitas acquirantur, stulta et superflua
donacio est vitanda. Et de substancia largitatis et virtutis
﻿
est dimittere offensas, et non inquirere de occultis secretorum
nec reducere ad memoriam donativa.
Sicut de genere bonorum est, et de substancia virtutum
remunerare emeritos remittere injuriam, et honorandos
honorare. venerari venerandos, subvenire simplicibus, suplere
defectus | innocencium, salutantibus respondere, linguam
reprimere, injuriam ad tempus dissimulare. et stulticiam
stulti fugere et ignorare.
Docui ergo te que semper solebam docere et in pectore
tuo seminare: gero itaque fiduciam quod documentum illud
erit in tuis viis et operibus tuis claritas semper lucens et
sufficiens sciencia ac tua regimina toto tempore vite tue.
Verumptamen dico tibi sapienciam philosophicam abreviatam. Et si nunquam dixissem (vel dedissem) aliud nisi
sequens documentum tibi. deberet sufficere in omnibus
operibus tuis in hoc seculo et futuro.
﻿


Capitulum 7 de intellectu et bona fama acquirenda, que est finis regni.

SCias itaque quod intellectus est capud regiminis, salus
anime. servator virtutum, speculator viciorum: in ipso
siquidem speculamur fugienda, per ipsum eligimus eligenda:
ipse est origo virtutum et radix omnium bonorum laudabilium
et honorabilium.
Et primum instrumentum intellectus est desiderium bone
fame, quia qui vere desiderat bonam famam famosus erit
atque gloriosus, et qui ficte desiderat, per infamiam | confundetur. Fama ergo est quod principaliter et per seipsum
appetitur in regimine, quia regimen non appetitur propter
se, set propter bonam famam. Inicium ergo sapiencie et
intellectus est desiderium bone fame, que per regimen et
dominium adquiritur. Si igitur alia de causa dominium
et regimen adquirantur (vel desiderentur), non erit fame
adquisicio set invidie.
Invidia itaque generat mendacium quod est radix reprobabilium et materia viciorum. Mendacium generat detraccionem: detraccio autem generat odium: odium autem
generat injuriam: injuria generat pertinaciam: pertinacia
generat iracundiam: iracundia generat repugnanciam:
repugnancia generat inimiciciam: inimicicia generat bellum:
bellum vero dissolvit legem et destruit civitates; et hoc
est contrarium nature. Et quod repugnat nature destruit
totum opus reipublice et corpus.
Stude igitur et dilige desiderium bone fame, quoniam
racio per desiderium bone fame elicit veritatem. Et veritas
est radix laudabilium et materia onmium bonorum, quia est
contraria mendacio, et desiderium justicie generat. Justicia
generat confidenciam: confidencia largitatem: largi tas
facit familiaritatem: familiaritas amiciciam: amicicia generat consilium et juvamen. Per hoc siquidem orbis fuit
constitutus et leges hominibus constitute, et hec racioni
conveniunt et nature. Patet ergo quod desiderium regiminis
propter bonam famam est bonum durabile et laudabile.
﻿


Capitulum 8 de malis que secuntur ex carnali appetitu.

O Alexander declina conatus bestialium voluptatum
quia corruptibiles sunt. Carnales enim appetitus inclinant2animum ad corumptibiles voluntates anime bestialis,
nulla discrecione prehabita, et inde corpus corruptibile
letabitur, et contristabitur intellectus incorruptibilis. -Sciendum igitur quod conatus voluptatis generat carnalem
amorem: carnalis autem amor generat avariciam: avaricia
generat desiderium diviciarum: desiderium diviciarum generat inverecundiam: inverecundia vero presumpcionem: presumpcio infidelitatem: infidelitas latrocinium: latrocinium
vituperacionem: ex qua nascitur captivitas que ducit ad
detrimentum legis et destruccionem familiaritatis et ad
ruinam tocius operis: et hoc est contrarium nature.
﻿


Capitulum 9 de regis sapiencia et religione, et intencione finali quam debet habere.
 
PRimo et principaliter convenit regi quantum ad seipsum,
ut fama sui nominis divulgetur in laudabili sapiencia, et
quod cum suis hominibus raciocinetur sapienter, quia inde
laudatur et honoratur, inde timetur ab hominibus, quando
vident eum in sua sapiencia eloquentem esse, et in operibus
prudenter agentem. Porro de levi potest sciri, et per cetera
signa apprehendi, an in rege sapiencia vel insipiencia dominetur, quia quicunque rex supponit regnum suum divine
legi dignus est regnare et honorifice dominari. Qui vero in
servitutem redigit Dei legem, subiciens eam suo regno et
imperio, transgressor est veritatis et contemptor divine
legis. Qui vero contempnit divinam legem, ab hominibus
qui sunt in lege contempnetur, quia condempnatus est in
lege.
De Regis religione.
Dico iterum quod sapientes philosophi et divinitus loquentes dixerunt quod inprimis deceat regiam majestatem
obtemperare se legalibus institutis, non in ficta apparencia
set in firma et vera facti evidencia, ut cognoscant omnes
ipsum Deum timere excelsum, et esse subjectum divine
potencie. Tunc enim solent homines revereri et timere
regem quando vident ipsum timere | et revereri Deum. Si
itaque tantum in apparencia religiosum se ostendit, et in.
operibus sit (malidicus vel) malefactor; cum difficile sit
nepharia opera celari et apud populum ignorari, a Deo
reprobabitur et ab hominibus contempnetur; infamabitur
ejus fama et ejus factum, diminuetur ejus imperium, diadema
glorie sue carebit honore. Quid igitur plura dicam? Non
est precium, non est thesaurus qui possit sibi redimere bonam
famam.


Capitulum 10 de honoracione religiosorum et sapientum, et de providencia et pietate et mansuetudine et discrecione.

INsuper condecet regem legiferos honorare. religiosos
venerari, sapientes sublimare: et conferre cum eis,
dubitabiles movere questiones, honeste interrogare, discrete
respondere, sapienciores et nobiliores magis honorare sccundum quod decet statum uniuscujusque.
De regis providencia.
Oportet insuper regem futura cogitare et futuris casibus
providenter occurere, ut possit adversa levius tollerare.
De regis pietate, mansnctudine et discrecione.
Decet eciam regem pietatem habere, iram et motum
animi retinere \ ne improvisa commocio progrediatur in
actum sine deliberacione. Et decet regem errorem suum
racionabiliter recognoscere et sapienter revocare, quia summa
sapiencia est in rege seipsum regere. Cum ergo rex vidit
aliquod bonum vel utile faciendum, faciat cum discrecione,
nec nimis tarde nec nimis cito, ne videatur impetuosus vel
remissus.
﻿


Capitulum 11 de ornamento regis et prerogativa et abstinencia a multiloquio et consorcio subditorum.

MUltum convenit regie dignitati honorifice indui, et
semper cum pulcro apparatu, et excellere alios in
decore. Uti ergo debet caris pulcris et extraneis ornamentis. Decens est siquidem regem in quadam prerogativa
alios omnes superare. ut per hec dignitas regis decoretur,
potencia non ledatur, et debita reverencia tribuatur. Decet
eciam regem esse facundum, affabilem, claram vocem habere,
que multum prodest tempore preliorum ad exhortandum
excercitum et excitandum.
De regis abstinencia a multiloquio.
O Alexander, quam speciosum est et honorificum in rege
abstinere se a multiloquio, nisi necessitas hoc deposcat.
Melius enim est quod aures hominum sint semper sitibunde
ad regis eloquia quam suis affatibus sacientur, quia saturatis
auribus anima saturatur, et tunc non multum libenter
audiunt | regem saturantem l.
De abstinencia regis a consorcio subditorum.
Decet eciam regem abstinere et non multum frequentare
consorcium subditorum, et maxime vilium personarum;
quia nimia familiaritas hominum honoris parit contemptum.


Capitulum 12 de consuctudine optima regum Indie, scilicet de rara eorum apparicione coram multitudine, et quod tunc debeant facere magnifica.

ET propter hoc pulcra est consuetudo Indorum in
dispensacione regni et ordinacione regis: qui statuerunt
quod rex semel in anno appareat coram hominibus in regali
apparatu et armato excercitu, sedens nobilissime in suo
dextrario, ornatu armorum puleherrimo decoratus, et stare
faciunt vulgus aliquantulum a remotis, nobiles vero et
barones circa ipsum. Tunc solet ardua negocia expedire,
varios et preteritos rerum eventus declarare, curam et operam
quam circa rempublicam fideliter gessit ostendere. Consuevit
illa die dona largiri, et minus reos de carceribus emancipare,
et graviora honera relevare, et multa pia opera excercere.
Finito sermone sedebit rex, et protinus assurget unus de
collateralibus regis principalibus, qui sapiencior et facundior
omnibus aliis reputatur, et conabitur ad regis honorem et
commendacionem et mandatum, gracias referens glorioso
Deo qui ita bene ordinavit regnum Indorum quod de tam
sapiente rege patriam decoravit, quod laudabilem populum
Indorum convenientem, obedientem, et unanimem confirmavit. Et post laudes divinas et commendaciones regales
﻿
convertet se ad laudem populi, enumerando bonos mores,
captando benevolenciam, inducens eos exemplis et racionibus
ad humilitatem et obedienciam et reverenciam et dileccionem
regis. Quo facto, totus populus studebit regias laudes
extollere, et sua bona opera commendare, pro regis vita
Deum exorare, per civitates et per familias regis opera et
sapienciam enarrare. Et propter hoc docent parvos suos
ab infancia et inducunt ad regis amorem et honorem,
obedienciam, et timorem. Hoc igitur modo principaliter
publicatur et accrescit fama regis in secreto et in aperto.
De justicia regis.
Consuevit enim tali tempore malefactores et sceleratos
homines punire et de medio tollere, ut presumptoribus via
nocendi precludatur et ceteri corrigantur. Solet enim tributa
tali tempore alleviare, et cum mercatoribus dispensare,partem
eis de redditibus remittere, ipsos cum suis | mercibus diligenter defendere et custodire. Et hec est causa quare
multum est populosa India: illuc enim concurrunt mercatores undique, ibi bene recipiuntur, et lucrantur optime
divites et pauperes, cives et forenses. Inde est quod tributa
regalia et redditus augmentantur.
Cavendum est itaque ab offensa et injuria mercatorum;
ipsi siquidem sunt laudis latores, famam hominum ferentes
per universum mundum. Unicuique ergo reddendum est
quod suum est, quia et sic muniuntur civitates et multiplicantur redditus, et sic accrescunt regna regis et honor et
gloria, sic contremescunt et compescuntur inimici, sic vivit
rex pacifice et secure.


Capitulum 13 de appetitu et intencione regis finali, et castitate et coitu vitando.

O Alexander noli appetere quod est corruptibile et
transitorium et quod oportet te scito reliquere: para
divicias incorruptibiles, vitam immutabilem, vitam eternam.
durabilitatem gloriosam. Dirige ergo cogitaciones tuas
semper in bonum, redde te virilem et gloriosum, vita vias
﻿
bestiales, et leonum et immundicias suis, noli esse |
crudelis set flexibilis ad parcendum hiis de quibus victoriam
habuisti. Cogita de futuris casibus, quia nescis quid futura
dies paritura sit. Noli tua desideria imitari in comescione,
potu, coitu, et diuturno sompno.
De castitate Regis.
Clemens imperator, noli te inclinare ad coitum mulierum,
quia coitus est quedam proprietas porcorum. Que gloria
est tibi si excerceas vicium irracionabilium bestiarum et
actus brutorum? Crede mihi indubitanter quod coitus est
destruccio corporis et abreviacio vite et corrupcio virtutum,
legis transgressio, femineos mores generat, et ultimo inducit
illud malum quod prediximus.


Capitulum 14 de regis solacio et modestia vultus et risus, et de instrumentis musicis audiendis, et discreccione ejus, et de cautela optima inquirendi secreta.

DEcet imperatoriam magestatem privatos habere fideles
cum quibus delectabitur, cum variis instrumentis et
generibus organorum quando fuerit tediosus. Anima enim
humana naturaliter in talibus delectabitur,sensus requiescunt,
solicitudo et curiositas evanescunt, et totum corpus vigoratur. Si tu igitur in talibus volueris | delectari; ad plus
persevera in tali vita tribus diebus vel quatuor, secundum
quod tu videris expedire, et semper melius et honestius, et
quod hoc fiat privatim.
De cautela optima inquirendi secreta.
Cum itaque fueris in ipso solacio, abstine te a potu, et
permitte eos ad libitum epotare, et finge te calefactum a vino,
quia tunc poteris multa secreta percipere et audire. Set
﻿
hoc non fiat frequenter, set bis vel ter in anno. Et debes
habere circa te, de tua familia, speciales qui tibi referant ea
que fiunt et dicuntur per regnum.
De modo honoracionis procerum.
Cum fueris inter barones tuos, honora sapientes et quos tu
videris merito honorandos: tene quemlibet in suo statu:
invita hodie unum et cras alium: secundum quod decet
gradum uniuscujusque honora ipsum. Nullus sit de tuis
nobilibus qui tuam non senciat largitatem, pateat omnibus
clemencia majestatis et nobilitas animi liberalis.
De viodestia vultus, et precipue de risu.
Decet itaque regem discrecionem et continenciam habere,
et a risu multum abstinere, quia frequens risus tollit reverenciam et generat senectutem.
De loco honoracionis regis et procerum suorum.
Insuper scire debes quod magis (tenentur homines regem,
vel) rex tenetur homines | in sua honorare curia et suo
consorcio quam alibi, quia tunc sua interest.


Capitulum 15 de punicione injuriancium et de conversacione regis ad subditos ut eum ament.

SI quis facit aliquam injuriam, puniendus est secundum qualitatem sue persone, ut terreantur alii et discant ab
injuriis abstinere; et aliter puniendus est nobilis et excelsus,
aliter popularis et abjectus. Bonum ergo est rigorem et
continenciam observare, ut sit inter regem et subditos
distinccio personarum. Nam scriptum est in libro Esculapii
quod ille rex est laudabilis et amandus qui assimilatur aquile
dominanti inter aves, et non ille qui assimilatur uni avium
subjectarum. Si quis igitur in curia vel in presencia regie
magestatis presumat injuriam perpetrare vel offensam inferre,
considerandum est quo animo illud facit, aut ludendo ut tibi
complaceat et animos ad gaudia provocet, an in contemptum
et dedecus tue dignitatis. Si primo modo, leviter corrigatur: si vero secundo modo, morte moriatur.
de obediencia subditorum erga regem per conversionem
eorum ad ipsum.
O Alexander obedienciam dominacionis (vel dominatoris)
quatuor modis attendimus, scilicet | in religiositate,dileccione,
curialitate, et reverencia. O Alexander, converte ad te
animas subditorum, tolle injurias et injusticias ab eis. Noli
dare hominibus contra te materiam obloquendi, quia vulgus
dicit mala de levi, et quando de jure potest dicere, de facte
leviter potest facere. Contine te ergo ita ut nichil contra
te possit dicere, et per hoc evitabis eorum facere. Insuper
scias quod discrecio maturitatis est gloria dignitatis, et
reverencia domini est exaltacio regis et regni. Summa
igitur prudencia est et providencia laudabilis, ut tua reverencia cohabitet in cordibus subditorum magis quam
dileccio.


Capitulum 16 de comparacione regis ad pluviam et ventos et hyemem et estatem.

TEgitur quod rex est in regno sicut pluvia in terra, que
est Dei gracia, celi benediccio, terre vita, vivencium
juvamentum et munimentum, quia per pluviam paratur
iter mercatoribus, auxilium edificantibus et solacium. Attamen in pluviis sunt aeris tonitrua, et j fulmina cadunt,
inundant flumina, torrentes intumescunt, furiunt maria, et
multa alia mala eveniunt, per que multa vivencia pereunt.
Verumptamen accidencia mala non impediunt quin laudent
homines Deum gloriosum in sua magestate, considerantes
signa sue gracie dona misericordie, quia per pluviam vivificant nascencia, vegetabilia pullulant, et cunctis virtutibus
infunditur benediccio. Et ideo referunt homines laudes
Deo, et obliviscuntur mala preterita que supervenerunt.
Et exemplum regis convenit exemplo ventorum quos
﻿
Deus excelsus emittit et extendit de thesauro sue misericordie, et per ipsos educit nubem, et crescunt segetes,
arborum fructus maturantur et resumunt vires cum aqua
desiderata recipitur, via navigantibus aperitur, et multa
alia bona secuntur. Ex ventis tamen impedimenta et
diversa pericula inferuntur, tam in mari quam in terra,
dolores extrinsecos ad interiora cordium inducunt, divicias
hominum in procellis dissipant et dispergunt, per eos
corup|ciones aeris generantur, venena mortifera nutriuntur
et multa alia inconveniencia consecuntur. Et tamen implorant inferiores creature clemenciam Creatoris ut tollat ab
eis ista mala. Ipse nichilominus ventos deducere sustinet
cursum suum retinere et ordinem quem statuit eis, quia
cuncta sua sapiencia equali pondere et certo numero et
ordine destinavit et statuit servis suis ea ut serviant. Et hoc
exivit ex immensa sua misericordia et inenarrabili bonitate.
Hec siquidem parabola est in hyeme et estate quoniam
frigora et calores summa providencia inevitabiliter et immutabiliter stabilivit ad generacionem propagacionem et
durabilitatem rerum temporalium et naturalium. Cum
tamen multa inconveniencia et pericula mortalia eveniunt
ex frigore hyemis et calore estatis, sic et accidit in rege;
multa siquidem solent ab ipso comoda provenire et que
suis subditis displicent, et moleste feruntur | cum tamen in
eis maxima utilitas immineatur.


Capitulum 17 de subvencione egenorum et regis providencia contra famem futuram.

O Alexander, indaga de inopia et necessitate miserabilium personarum et debilium; subveni indigentibus
﻿
in sua indigencia de tua clemencia; elige tibi homine
scientes eorum linguam et eloquentes, justiciam amantes
qui vicem tuam suplere valeant. et eos misericorditer amare
et regere. In hoc est regis observancia, hominum leticia
beneplacitum Creatoris.
De regis provideneia contra famem futuram.
O Alexander, thesauriza tibi multum de leguminibus et
granis utilibus ad vescendum, ut terre .tue sufficiant in
tempore famis et indigencie, ut cum venerit, sicut solet
accidere in annis famis et inopie, valeat tuis hominibus tua
providencia subvenire, et in tempore necessitatis succurere
civitatibus. Tunc debes aperire celaria tua et publicare per
regnum et civitates frumenta et grana thesaurizata.
Hec est magna cautela. maxima providencia, munimen
regni, salus populi, custodia civitatum. Tunc enim penetrabit tuum preceptum, tunc prosperabitur tuum factum et
fama, et de tua pulcra providencia gaudebunt et vivent cum
fiducia universi. Tunc scient omnes quod oculi tui procul
videant. Propter hoc appreciabuntur tuam clemenciam,
 et timebunt tuam offendere magestatem.


Capitulum 18 de regis misericordia, quod rex non sit facilis ad effusionem sanguinis.

O Alexander frequenter monui te et adhuc moneo quod
meam custodias doctrinam, quam si servaris, tuum propositum consequeris et regnum tuum durabile permanebit.
Noli igitur sanguinem humani generis per te effundere,
quoniam hoc soli Deo convenit, qui novit occulta cordium
et secreta hominum. Noli tibi assumere divinum officium,
quia non est tibi datum scire archanum divinum. Cave
igitur quantum potes effundere sanguinem hominum, quia
doctor egregius Hermogines scripsit, dicens: Quando creatura interficit creaturam sibi similem, ut homo hominem,
﻿virtutes celorum clamabunt ad divinam magestatem dicentes
Domino: Domine, servus Tuus vult esse Tibi similis. Quia
si injuste interficitur, respondet Creator excelsus: Perimite
eum qui interficit quia ipse interficietur: Mihi vindictam et
Ego retribuam. | Et tociens in suis laudibus virtutes celorum ,
representabunt mortem interfecti donec vindicta sumatur ab
interficiente, qui erit unus de perseveratoribus in penis
eternis.
﻿


Capitulum decimum novum de fidelitate servanda secundum exemplum antiquorum, et quod rex debet esse memor preteritorum.

O Alexander de omnibus penis habes (vel habeas)
noticiam: multa genera malorum experimento didicisti,
reducas ad memoriam gesta parentum et annales parentum,
et actus antiquorum patrum discute. Inde poteris multa
bona exempla extrahere. Facta omnia preterita dabunt certa
documenta in futuris. Minorem ne contempnas, quia minor
et vilis poterit, sicut solet accidere, ad honores et divicias
pervenire, et tunc erit valencior et potencior ad nocendum.
O clementissime Imperator, cave ne infringas datam fidem
et federa confirmata, quoniam hoc convenit infidelibus,
juvenibus, et meretricibus. Serva fideliter promissam fidem,
quoniam omnem infidelitatem consequitur finis malus. Et
si in federa fringendo aliquid boni eveniat, tamen quando ipsa
species mala est, exemplum erit reprobum, et de genere
malorum.
Scias itaque quod per fidem fit hominum con|gregacio,
civitatum inhabitacio, virorum communio, regis dominacio;
per fidem castra tenentur, civitates servantur, reges dominantur. Si quidem tollas fidem, cuncti homines ad statum
pristinum revertentur, videlicet ad instar brutorum et
similitudinem bestiarum.
Cave tibi, rex fidelissime, infringere datam fidem et serva
firmiter juramenta tua et federa etsi sint gravia. Nescis
quod, teste Hermogine, duo sunt spiritus qui te custodiunt, quorum unus est ad dextram et alius ad sinistram
custodientes et scientes opera tua cuncta, et rescribentes
Creatori quicquid discreveris faciendum? In veritate solum
hoc deberet te et quemlibet retrahere ab .omni opere
inhonesto.	
Quis te compulit tam frequenter jurare? Non est hoc
faciendum sine magna necessitate. Rex vero nisi multus
rogatus et frequenter requisitus non debet jurare; nescis
quod non convenit regie dignitati et derogat honori quando
juras? Subditorum enim est et servorum jurare. Si quidem
queras que fuit causa destruccionis regni Ambasoyorum et
Scitarum, responderem tibi, quia reges eorum utebantur
juramentis ad fraudem et decepcionem hominum | et proximarum civitatum, frangentes federa stabilita ad salutem
humani generis et utilitatem. Iniqui illi et infideles abutebantur juramentis ad subversionem proximorum et ideo
equitas justissima Summi Judicis non potuit eos amplius
Sustinere.
O doctissime Alexander, scire te volo quod in ordinacione
imperii et regiminis sunt quedam documenta specialissima
valde moralia pertinencia tibi quantum ad propriam familiam
et quantum ad communem populum regendum, set non
habent locum hic. Set tamen tradam tibi ea in certo loco
libri hujus et erunt tibi documenta salutaria abreviata et
valde utilia, in quorum observancia prosperabis, Domino
concedente.
﻿


Capitulum vicesimum quod non est dolendum de adversis preteritis quia mutari non possunt, et de studiis sapiencie ordinandis et de scolis et studiis preparandis.

NOli penitere pro re preterita, quoniam hoc est proprium
debilium et mulierum. Manifesta probitatem, custodias
curialitatem, serva bonitatem et excerce; in hoc est proteccio
regni, destruccio inimici. O imperator egregie, prepara
gignasia (vel gymnasia), tua statue studia in civitatibus tui
regni, permitte et precipe tuis hominibus | ut suos doceant
filios sciencias literarum, et faciant eos studere in liberalibus
et nobilibus scienciis. Et tua debet esse providencia de
necessariis subvenire. Et fac aliquam prerogativam bene
studentibus et proficientibus, ut per hoc prestes aliis scolaribus exemplum et materiam vigilandi. Exaudi peticiones
eorum, epistolas recipe et attende, collauda laudandos et
remunera remunerandos. In hoc excitabis literatos ad tua
preconia extollenda, et gesta tua in scripturis perpetuanda;
iste modus est commendabilis et ista prudencia collaudanda.
In hoc honoratur imperium, decoratur totum regnum, illuminatur curia imperatoris, annales et gesta regalia ejus
memorie melius commendantur. Quis sublimavit regnum
Grecorum? quis eorum gesta per totum mundum perpetualiter defamavit? hoc certe fecit diligencia studencium et
probitas sapientum qui supra modum sciencias dilixerunt,
et propter hoc talia meruerunt. Sane puella in domo patrisfamilias ex nimio studio sciebat cursum I anni et astrorum,
﻿
festa futura, solempnitates mensium, cursum planetarum,
causas abreviacionis diei et noctis et revolucionis planetarum
Plyades et Boetes, brevitates circulorum dierum, signa
stellarum indicancia futurorum. et alia infinita que pertinent
ad judicium futurorum et artem superiorum. Quam vile
igitur est quod famosi et senes in studio ignorant hec que
puelle solebant scire.


Capitulum 21 de cavendis mulieribus et venenis et ab omni immundicia.

O Alexander, nunquam confidas in operibus et serviciis
mulierum ne committas te illis. Et si necessitas exigit,
illi te committas que fidelis et dilecta creditur esse tibi,
quia dum mulier tractat tuam personam, scias te esse quasi
quoddam dispositum et commissum apud eam, quia in suis
manibus est vita tua.
De cavendis venenis.
Cave, cave mortifera venena, non enim incipiunt homines
de novo venenare: notum est quoniam  multitudo regum
vel dominorum aliorum anticipaverunt diem mortis, et
occubuerunt pocionibus venenorum.
O Alexander, in uno medico non confidas: quoniam
unus medicus potens est | ad nocendum et de facili audet
nephas presumere et scelus deducere ad effectum. Si
itaque potest fieri quod sint decem non sint minus, set fac
eos omnes convenire in unum. Et si sumenda fuerit cum
medicina, noli sumere nisi de consilio plurimorum. Et
res medicinales debeant adquiri, debes habere fidelem
virum cognoscentem genera specierum et qualitates, qui
debet omnia que sunt necessaria in composicione colligere
﻿
de consilio medicorum cum certo pondere et mensura, et
potum conficere sicut decet.
O Alexander recole factum regine Indorum, quando tibi
mandavit causa amicicie multa xennia et dona venusta,
inter que missa fuit illa venustissima puella que ab infancia
imbuta et nutrita fuit veneno serpentum, ita quod de sua
natura conversa fuit in naturam serpentum. Et nisi ego
illa hora diligenter inspexissem in ipsam, et arte judicassem
de puella,eo quod ita audacter et horribiliter et incessabiliter
et inverecunde suum figebat visum in facie hominum, perpendi siquidem quod interficeret homines solo morsu vel
visu, quod tu experimento post probavisti. Et nisi hoc
certissime | tibi ostendissem, mors tua fuisset in ardore
coitus illius consecuta.
De mundicia anime.
O Alexander, serva tuam nobilissimam animam superiorem
et angelicam, quia comendata est tibi non ut dehonestetur
set ut glorietur. Non sis de condicione et genere immundorum  set de numero sapientum.


Capitulum 22 de regimine vite per astronomiam.

O Rex clementissime, si fieri potest, non surgas nec
sedeas nec comedas nec bibas et nichil penitus facias
sine consilio viri periti in arte astrorum. Scias itaque
pro certo quod nichil fecit gloriosus Deus vacuum nec
ociosum in naturis, set omnia sunt facta probabili ex causa
et certissima racione. Et per istam viam et inquisicionem
cognovit peritissimus doctor noster Plato naturam parcium
compositarum rerum ex contrariis qualitatibus et coloribus
﻿
in sua generacione per comparacionem  ad res compositas,
et per hoc habuit scienciam de sideribus comatis.
Ne adhibeas fidem dictis insipiencium qui dicunt scienciam
planetarum difficilem esse quod nemo poterit ad illam per!
venire; isti nesciunt quid dicunt, guia apud potenciam
intellectus nichil est difficile et cuncta sunt scibilia in via
racionis. Sunt et alii non minus | stulti qui dicunt Deum ,
cuncta previdisse et preordinasse ab eterno: unde dicunt'
non prodest futura precognoscere ex quo debent necessario 
evenire; quid igitur valet sciencia stellarum? illi similiter
male errant.
Dico ergo quod licet quedam sint necessario ventura,
tamen si presciantur levius tollerantur, prudencius declinantur, et sic quodammodo evitantur, quia eo ipso quod
futura sint in mea noticia et previsa, quando accidunt;
recipiuntur provide et discrete, transeunt sine molestia et
sine maxima lesione. Verbi gracia, quando hyemps speratur
nimis frigida, homines preparant hospicia calida, provident
tegumenta, carbones et ligna adquirunt, et de aliis multis
se premuniunt, et propter hoc, veniente hyeme et frigore,
non leduntur. Hoc eciam faciunt in estivo calore, quia
per frigida cibaria et species rerum evadunt fervorem
estatis.
Similiter quando prescire possunt annos famis et indigencie, per conservacionem frumentorum et rerum aliarum
providenciam minus moleste ac levius sustinent tempus
famis et indigencie. Confert ergo multum | futura prescire,
quia melius declinare mala possunt homines quando ventura
precognoscunt; nam et Destinatorem excelsum tunc precibus
implorare debent quod per suam clemenciam ab eis futura
mala avertat et aliter ordinet. Non enim ita predestinavit
quod in aliquo sue potencie derogaret. Possunt siquidem
homines divinam clemenciam deprecari oracionibus, devocionibus, precibus, jejuniis, serviciis, sacrificiis, elemosinis,
﻿
et multis aliis bonis, de commissis veniam implorantes, de
reatibus penitentes, et tunc verissime est quod Deus omnipotens avertet ab eis quod trepidant et formidant. Redeamus
ergo ad inceptum sermonem.
Sciendum ergo quod astronomia dividitur. in tres partes,
videlicet, in ordinacionem celorum et sperarum, et in disposicionem planetarum et divisionem signorum et eorum
elongacionem et de suis motibus, et ista pars Astronomie
vocatur Sciencia. Secunda pars est de qualitate et modo
cognoscendi motum firmamenti, ortum signorum super
rebus empericis  antequam fiant sub firmamento Lune, et
hec secunda pars dicitur Astronomia sive Sciencia Judiciorum. Et dignior pars astronomie est sciencia de tribus
rebus, scilicet, | de speris, planetis, et signis. Scias igitur
quod fixi planete sunt 1022 de quibus meam tibi in
quadam parte libri hujus ad plenum tradam doctrinam.
Explicit pars prima huius libri de regum varietate et moribus et regimine.
﻿


[pars secunda hujus libri]



﻿Incipit pars secunda hujus libri de regimine sanitatis cujus capitulum primum est de ortu tocius sapiencie.

NUnc vero prius tibi tradere volo doctrinam medicinalem et quedam secreta que tibi sufficiunt in
conservacione sanitatis, ut non indigeas aliquo
medico, quia conservacio sanitatis et salutis melior est | et
preciosior omni medicina, et valde tibi sunt necessaria ad
regimen hujus mundi.
Sciendum est itaque quod non est via ad aliquam rem
faciendam vel aliquam causam adquirendam nisi per potenciam clari intellectus, et non est potencia nisi per
sanitatem, et non est sanitas nisi per equalitatem complexionum, et non est equalitas complexionis nisi per
temperanciam humorum. Et Deus excelsus et gloriosus
ordinavit modum et remedium ad temperanciam humorum
et conservanciam sanitatis et ad plurima alia adquirenda,
et revelavit ea sanctis prophetis servis suis et justis
prophetis suis, et quibusdam aliis quos preelegit ef illustravit spiritu divine sapiencie, et dotavit eos dotibus sciencie.
Ab istis sequentes viri philosophi philosophie principatum
et originem habuerunt: Indi et Perses et Greci et Latini
ab istis hauserunt, et scripserunt artium et scienciarum
principia et secreta, quia in scripturis eorum nichil falsum,
nichil reprobum invenitur, set a sapientibus approbatum.
Qui enim sibi ipsi causa perdicionis est, multo forcius
aliis causam perdicionis prestabit, quia illud eligimus quod
amamus, et illud querimus quod intendimus. Scire tamen
debes quod Deus excelsus inter ceteros philosophos Grecos
magis inflammavit ad« sciencias inquirendas et rerum |
naturalium genera cognoscenda. De hoc tibi alias fecimus
﻿
fidem, unde secundum ipsos proposuimus in hoc libro,
Domino concedente, procedere et determinare.


Capitulum 2 de equalitate servanda in omnibus, scilicet, in cibo et potu et aliis que enumerat.

COnvenerunt itaque sapientes philosophi naturales quod
homo est compositus ex oppositis elementis et ex
contrariis quatuor humoribus, qui semper indiget alimentis
et pocionibus: quibus si caret, corrumpetur ejus substancia,
et si hiis uteretur superflue vel diminute, incurreret infirmitatem, debilitatem, et alia inconveniencia multa. Si vero
utatur temperate, inveniet juvamen vite, corporis fortitudinem, et tocius sue substancie salutem. Convenerunt
igitur unanimiter quod qui transgreditur debitum modum,
in pleno et vacuo, et in sompno et vigilia, in motu et quiete,
in dissolucione vel retencione ventris, in subtraccione vel
detencione sanguinis, non poterit evadere (egritudines seu)
egritudinum furores et molestias infirmitatum, de quibus
omnibus tractaturus sum, sub congrua brevitate tradendo
doctrinam certissimam de generibus egritudinum | et de
remediis eorundem.
Convenerunt itaque universi quod qui cavet sibi a
superfluitate et indigencia conservando equalitatem et
temperanciam, iste participat sanitatem salutiferam et
longitudinem dierum. Ego siquidem non inveni aliquem
philosophorum ab hac sentencia discrepantem (vel discrepare), videlicet, quod omnia delectabilia hujus mundi, sive
sint delicie sive divicie sive honores sive voluptates, universa
sunt propter durabilitatem. Qui igitur appetit vivere ac
﻿
durare, studiat adquirere que durabilitati conveniunt et vitam
conservant, et renunciet desideriis proprie voluntatis, nec
comestionem comestionibus superaddat.
Audivi de Ypocrate quod conservabat dietas sibi, pro
quibus debilitatem in corpore sustinebat. Cui dixit suus
discipulus: Doctor egregie, si velles bene comedere, non
sustineres tantam corporis debilitatem. Respondit Ypocras
et dixit: Fili, ego volo comedere ut vivam, non vivere ut
comedam. Alimentum enim propter durabilitatem querendum est, non durabilitas propter alimentum. | Multos sane
novi qui dum vixerunt diminuerunt de alimento et comestione, abstinentes se a suis appetitibus, parcentes gule et
viventes temperate per dietas, qui fuerunt propter hoc
sanissimi corporis, melioris operacionis, longioris vite, et
boni appetitus et levioris motus: et hoc est manifestum in
Arabibus et sepe euntibus per deserta et itinera longa. Hoc
est manifestum argumentum quod abstinere a nimia comestione et superfluitatem purgare est summa medicina.


Capitulum 3m de conservacione sanitatis secundum complexionis qualitatem et temporis, sive de cibacione et potacione secundum complexionem cujuslibet et secundum tempora.

O Alexander, in medicina continetur certissimum et
verissimum documentum, quia conservacio sanitatis
in duobus principaliter consistit. Primum est quod homo
utatur"cibis convenientibus sue etati et tempori in quo est
et consuetudini sue nature, videlicet, ut utatur cibis et
potibus quibus consuevit nutriri, et quibus suam substanciam confirmavit. Secundum est quod purget se ab
eo quod generatur ex superfluitate et corruptis humoribus.
Sciendum est igitur quod corpora hominum que sunt
﻿
receptibilia cibi et potus diminuuntur et resolvuntur, tam
ipsa corpora recipiencia quam ipsa alimenta recepta, ita
quod resolvuntur in primis per calorem
 naturalem qui
desiccat humiditatem corporum et nutritur ac pascitur
eadem humiditate: resolvuntur eciam per calorem solis et
venti qui desiccant humiditatem omnium corporum et
pascuntur ex humiditate tam corporum quam fluminum.
Quando igitur est corpus calidum vaporabile, valent
grossa cibaria, quoniam illud quod resolvitur et emittitur de tali corpore erit nutrimentum multe quantitatis et grosse
substancie, propter nimium calorem et vaporem corporis.
Quando vero corpus est densum et siccum, valent subtilia
et humida cibaria, quoniam quod dissolvitur de tali corpore
est parve quantitatis propter suos strictos meatus. Certum
itaque est documentum ad conservandam sanitatem ut
homo utatur cibis convenientibus sue complexioni in sua
sanitate; verbi gracia: Si quis est calide nature, conveniunt
sibi calida cibaria temperata; si vero est frigide nature, conveniunt frigida temperata; idem penitus dico in  humido et
sicco corpore. Si igitur calor augmentatur et inflammatur
nimia inflammacione, aut propter calida cibaria aut propter
calorem extraneum vincentem et dominantem, tunc opposita
et contraria juvant, scilicet frigida.
Declinancia ultra temperanciam.
Et cum stomacus calidus fuerit fortis et bonus, tali
stomaco meliora sunt grossa cibaria et forcia, quia talis
stomacus est quasi validus ignis potens comburere multa
grossa ligna. Quando vero stomacus est frigidus et
debilis, tali meliora sunt subtilia et leviora, quia talis
stomachus comparatur igni comburenti cannas et subtilia
ligna.
De signis boni stomachi.
Signa itaque boni stomachi sunt hec: levitas corporis,
﻿
claritas intellectus, bonus appetitus. Signa vero mali stomachi et debilis digestionis sunt hec: gravitas corporis,
mollicies, pigricies, inflammacio faciei, oris frequens apercio
gravitas oculorum, turpis et mala eructuacio (quando, scilicet,
eructat acre vel acerbum vel amarum vel aquosum insipidum
aut fetidum), et propter hoc generantur ventositates et inflammaciones ventris, et diminuitur appetitus. Si vero res
est in majori quantitate, proveniunt ex hoc extensiones extremitatum, excreaciones, reflexiones membrorum, tremores
corporis, aperciones oris, et quedam alia mala que omnino
sunt contraria sanitati, destructiva corporis, corruptiva
nature. Debes igitur teipsum, clementissime, diligenter
conservare ab inconvenientibus supradictis.


Capitulum 4 de Hiis que pertinent ad regimen sanitatis post sompnum nocturnum ante horam preparacionis ad cibum sumendum.

CUm hoc corpus corruptibile sit, eique accidit corrupcio
ex opposicione complexionum et humorum qui sunt
in eo, visum est mihi in presenti opere tibi scribere quedam
utilia et omnino necessaria ex secretis artis medicine, quibus
contentus fueris2, et maxime cum sit honestum ut non
appareant medico cuncte infirmitates regis. Si autem diligenter hoc exemplar inspexeris et juxta hunc modum et
ordinem preciosum vixeris et conversatus fueris, medico
non indigebis exceptis accidentibus plagis et accionibus,
bellicis percussionibus, et ceteris hujusmodi que omnino
vitari non possunt.
Igitur, O Alexander, cum a sompno surrexeris modicum
debes ambulare et membra tua equaliter extendere, et
tuum | caput pectere, quia ambulacio temperata et membrorum extensio corroborant corpus et virtutem spiritualem
et naturalem confortant et vapores digestionis expellunt, et
﻿
capitis pectinacio extrahit vapores ad capud ascendentes
tempore dormicionis a stomacho, et educit. In estate lavare
cum aqua frigida manus et faciem, os, dentes, et capud; in
hyeme autem calida, quia hoc constringit et retinet calorem
corporis .et capitis evaporantem. Hoc erit quasi excitacio
desiderii comedendi. Deinde induere vestimenta optima et
ornata pulcherrimo apparatu  et aspectu. quia animus tuus
naturaliter multum delectabitur  in hujusmodi pulcritudine
et aspectu, et virtus splendide vestis in te confirmabitur et
dilatabitur nimis. Deinde confricabis et desiccabis dentes
et gingivas cum corticibus  aromaticibus arboris calide et
sicce et acuti vel amari saporis: hoc quidem multum juvat
et valde prodest. Dentes enim mundificat et oris vicium
liquefacit et desiccat flegma, desserit linguam, clarificat
loquelam, insuper excitat desiderium comedendi. Deinde
subfumigabis te sub fumigacionibus congruis temporibus:
hoc enim fumigium valde proficit, quia aperit clausuras
cerebri, et grossiora reddit colla, et brachia pinguescere
facit, et clarificat faciem atque visum, corroborat sensum,
vetat et tardare facit caniciem, et animam ipsam letificat, et
ad Deum ex odoris suavitate comendat.
Post hoc utere unguentis optimis et odoriferis, temporibus tamen congruentibus in quibus fueris, quia non nisi
odoratu bono et dulci reficitur anima, et omnis odor suavis
est ejus cibus. Et cum refecta et confortata fuerit anima et
firmata que delicata est, corpus confirmabitur et confortabitur et gaudebit cor, et sanguis undique in venas incipit
currere ex leticia anime que delectata est.
Post hoc accipias alaccod, id est, ex electuario ligni
﻿
aloes, quod invenitur in libris medicinalibus, et tunc ex
raoud, id est, ex reubarbaro pensum quatuor nummorum argenteorum,quoniam hoc valde proficit. Et subtrahit flegma
ab ore stomachi. et excitat calorem naturalem corporis, fugat
ventositatem, et bonum oris reddit saporem et odorem.
Deinde cum nobilibus sede, et cum sapientibus | loquere
secundum consuetudinem regum et nobilium, et age quod
te decet agere.
﻿


Capitulum 5 de motu antequam sumatur cibus, et de cibo et potu, et de modo cibandi et potandi, et consuetudinem servandi.

CUm voluntas comedendi tibi affuerit juxta horam consuetudinis: utere labore corporis modico,. scilicet
equitando vel deambulando vel tale aliquid simile faciendo,
quia hoc multum bonum est, et mire juvat corpus: fugat et
frangit ventositates, corpus aptat, corroborat atque alleviat,
et calorem stomachi incendit, constringit compages et liquefacit superfluos humores corporis residuos, et flegma facit
descendere super stomacum nimis incensum, id est, calidum
et nimis desiccatum.
Ponantur postea multi cibi ante te et comedas ex illis
quos eligeris juxta desiderium tuum cum pane equaliter
levato qui erit perfecte fermentatus, qui sit bene et noviter
coctus et a furfure bene mundatus, mediocriter cum sale
conditus, et prepone ex illis quos preponere debes. Verbi
gratia, si sumpserit homo in uno prandio pulmentum molle
molliens ventrem, et aliud retinens secutum fuerit: si
molle precesserit. melius et levius facit digestionem. Si
vero retinens ante comederit et postea molle, confundetur
male et consumetur utrumque. Similiter si sumpserit homo
in una comestione plura pulmenta mollia, que digeri cito
possunt, oportet ut aliquid aliud pulmentum precedat
retinens in fundo stomachi, quia profunditas stomachi
﻿
calidior atque for|cior est ad digerendum et molliendum ea
que sunt in ea, eo quod sunt partes carnose in ea que sunt
calide, que conjuncta et vicina est epati ex cujus calore
cibi decoquntur.
Et in comestione debes retrahere tuam manum, id est,
cessare a comestione dum adhuc sit comedendi voluntas
seu desiderium comedendi. Quia ex superfluitate cibi
angustiatur stomacus, et pectus similiter, gravatur corpus et
leditur animus, et cibus remanet in fundo stomachi ponderosus, indigestus et nocivus.
Similiter animum tuum a potacione aque retine super
cibum, donec  in consuetudinem cibi veniat; quia potacio
aque frigide super cibum stomachum refrigerat et extinguit
ignem et calorem digestionis et cibum confundit et impedimentum generat si multum bibatur, quo nichil deterius
erit corpori humano. Si ergo necesse fuerit ut aquam sumas,
vel propter calorem temporis vel calorem stomachi sive
corporis, vel eciam propter calorem ciborum; modica sit
et bene frigida.
﻿


Capitulum 6 de modo dormiendi super latera diversa et de dolore stomachi et eructacione.

CUm vero tu cibo refectus fueris et a prandio erectus
surrexeris, ascende super stramenta mollia, deinde
temperate dormi, et requiesce primo una hora super latus
dextrum deinde ad sinistrum revertere, et super illud dormicionem perfice, quia latus sinistrum frigidum est et ideo
indiget calefaccione.
Si igitur sentis dolorem in stomacho et in ventre vel
gravitatem tunc. medicina necessaria tibi est amplecti
puellam calidam et speciosam, aut ponere super ventrem
camisiam calidam ponderosam, vel saccum plenum avena
calefacta, vel tegulam calefactam involutam in panno lineo
triplicato, vel pulvinar calidum.
Si vero sentis eructacionem acerbam, signum est frigiditatis stomachi. Hujus rei medicina | est bibere aquam
calidam cum sirupo acetoso et evomere. Quia incarceracio
cibi corrupti in ventre est valida corporis destruccio.


Capitulum 7 de motit post prandutm et de dormicione ante prandium et post.

ET mocio ante prandium excitat calorem naturalem
stomachi, set post prandium est nociva, quia tunc 
descendit cibus indecoctus ad inferiores partes stomachi et
exinde generantur inclusiones et alia mala et incomoda.
﻿
Scito autem quod dormitacio ante prandium reddii
corpus macilentum et desiccat humiditatem ejus et consumit. Post refeccionem vero mire corpus reficit, replet et
corroborat atque nutrit. Quia dum dormit homo quiescit
corpus, et tunc trahitur calor naturalis, qui diffusus est per
totum corpus, ad stomachum, et ad interiora stomachi, et
tunc corroborabitur stomacus super decoccionem cibi, j et
tunc querit virtus racionalis suam quietem. Propter hoc
dixerunt quidam philosophi quod magis proficit vespertina
comestio quam meridiana, quia meridiana comestio recipit
calorem diei quando sensus operantur et animus vexatur
propter ea que audit homo et raciocinatur, et propter cogitaciones et propter multa incomoda et plurima inconveniencia que corpus circumveniunt que veniunt ex calore
et motu. Et propter hoc in hora meridiana diffunditur calor
naturalis per exteriora corporis et ideo tunc multum debilitatur stomacus et fit impotens ad coquendum cibum. Verumptamen in cena vespertina fit totum contrarium, quia
tunc accidit corpori tranquillitas laboris, et tunc est requies
sensibus et anime, et tunc est noctis frigiditas que ducit
naturam  ad interiora et inferiora stomachi.
﻿


Capitulum 8 de semel comedendo in die vel bis et consuetudine servanda, et de modo consuetudinem mutandi, si oportet.

ITem ignorare tu non debes quod qui consuevit comedere 
bis in die, si contineat se ad unam certam horam | et 
unam tantum comestionem,certum eveniet sibi nocumentum.
Et sic eveniet illi qui consuevit semel in die comedere, et
incipit bis comedere. Quia ejus stomachus nequit cibum
digerere, et ideo indigestum remanebit nutrimentum. Et
qui consuevit in una certa hora comedere, et transfert suam
comestionem usque ad aliam horam, cito percipiet quod sue
nature non proficit multum set officit, quia consuetudo est
altera natura.
Si igitur aliqua necessitas, que legem non habet, te compellit ad hoc, videlicet ut consuetudo comedendi mutetur,
hoc debet fieri discrete et sapienter, videlicet ut fiat mutacio
consuetudinis paulatim una vice post aliam, et sic, Dei
adjutorio, undique bene fiet.


Capitulum 9 quod non iteretur comestio ante digestionem perfectam prioris cibi, et quomodo hoc cognoscatur.

ET cave ne iterum comedas donec certissime cognoveris
stomachum esse vacuum, id est, purgatum a primo
cibo. Et hoc cognoscas per desiderium, id est, cum voluntatem comedendi habere ceperis, et per subtilitatem salive
ad os decurrentis. Quia si quis habunde cibum sumpserit
; absque corporis necessitate, id est, sine voluntate comedendi, | cibus recens inveniet calorem naturalem quasi
gelidum ex habundancia humorum infrigidancium et decoccionibus eorum intentum et vexatum, et ideo non potest
esse calor intentus hiis et aliis, quia pluribus intentus minor
 est ad singula.
Si vero, cum desideraverit cibum. susceperit eum quis et
cum magno desiderio, tunc inveniet cibus calorem naturalem
﻿
sicut ignem accensum et quasi jam ad cibos coquendos
paratum. Et cum ceperis habere desiderium comedendi,
debes statim comedere. Nisi enim cito comederis, statim
stomachus replebitur pessimis humoribus quos contrahit ad
se de superfluitatibus corporis que conturbant cerebrum ,
vapore pessimo, et cum postea affuerit cibus fit tepidus et
non proficit corpori, immo nocet.


Capitulum 10 de quatuor temporibus, scilicet, de vere, estate, autumpno, et hyeme. In quo videlicet dat intencionem suam in universali de 4 temporibus anni pro regimine sanitatis: et primo de vere.

DE intencione nostra in hoc loco breviter determinare
est de quatuor temporibus anni, de qualitate et quantitate et proprietate uniuscujusque temporis sive partis, et
de varietate eorundem. Debes quoque, Alexander, sollicite
custodire quatuor anni tempora que sic distinguntur.
Ver tunc incipit quando Sol ingreditur signum Arietis,
tunc est inicium veris, et durat per nonaginta tres dies et
23 horas et quartam partem unius hore, hoc est a .ioa. die
exeunte Marcio usque ad 23 diem Junii. In hoc tempore
dies et noctes adequantur in suis regionibus, dulcescit
tempus, mitescit aer, sufflant venti, dissolvuntur nives, currunt torrentes inter montes, scaturrizant fontes, extolluntur
humiditates ad summitates arborum et capita ramorum,
semina surgunt, crescunt segetes, virent prata, pulcrescunt et
colorantur flores, induuntur novis foliis et floribus arbores,
ornantur terre graminibus, generantur animalia, parantur
pascua, cuncta resumunt vires, cantant aves, resonant philomene, recipit tellus integre totum ornamentum et pulcritudinem suam, et fit sicut sponsa pulcherrima, speciosa
﻿
juvencula parata monilibus, ornata variis coloribus, ut
appareat hominibus in festo nupciali. |
Ver enim est calidum et humidum et temperatum: aeri
simile est, et excitatur in eo sanguis et diffunditur per universa membra corporis. Et proficit in eo  omne quod est
simile ei et equalis complexionis. id est, temperatum. Dieta
igitur in tali tempore sit temperata, et talia in eo comedantur ut sunt, scilicet, pulli gallinarum, et contumices, et
ova, non superflue set usque ad sex, et lactuce agrestes
quas rustici vocant scariolas, et lac caprinum.
Nullum enim tempus est melius et utilius ad sanguinis
minucionem, et proficit in eo usus veneris et motus corporis
et solucio ventris, usus balnei et sudores, et specierum
pociones ad digerendum et purgatoria accipienda sunt.
Quicquid autem erroris per digestionem sive per minucionem et causa medicine acciderit, hoc tempus humiditate
sua et habilitate restaurat.


Capitulum undecimum de estate et regimine sanitatis in eo.

EStas tunc incipit quando Sol ingreditur primum gradum
Cancri et continet 92 dies et 23 horas et terciam
partem hore unius, hoc est a 23 die Junii  usque ad 24
diem Septembris. In hoc enim tempore elongantur | dies,
abreviantur noctes. In omnibus regionibus crescunt calores,
inflammantur venti, tranquillitas est in mari, nascuntur serpentes, funduntur venena, serenitas in aere multiplicatur,
desiccantur segetes, corroborantur corporum virtutes, et fit
mundus quasi sponsa corpore completa, etate perfecta, calore
inflammata.
Estivum tempus est calidum et siccum, in quo excitatur
colera rubea. Et oportet in eo cavere ab omni quod fuerit
calide et sicce complexionis plus justo: excitat enim coleram
rubeam: ab esu  quoque et potu et a nimia saturitate est
abstinendum, ne calor naturalis extinguatur.
Comedas in eo quicquid est frigide et humide complexionis, ut sunt carnes vituline cum aceto et curcubite, et
pulli saginati, pulmentum quoque ex farina ordei, fructus
quoque acri saporis, et mala acria, et malagranata. Et
venus parce petatur aut magis nullo modo; ab omni minucione abstineas nisi necesse fuerit valde in organis, et motus
corporis sive balnea habeantur parce. Comedantur ergo,
ut predictum est, in isto tempore frigida et humida, ut
frigiditate calliditatis violencia, et humiditate siccitatis
malicia reprimatur. Similiter per singula anni tempora
oportet quod contraria contrariis curentur.


Capitulum 12 de autumpno et regimine sanitatis in co.

AUtumpnus tunc incipit quando Sol intrat primum
 gradum signi Libre et continet 88 dies et 17 horas
et tres quintenas hore, hoc est, a 24 die Septembris
usque ad 22 diem Decembris.
﻿
In hoc tempore adequantur dies et nox secunda vice. in
hoc eciam nox crescit et tollit de die, et aer frigescit, venti
flant septentrionales, mutantur tempora, decrescunt flumina,
diminuuntur fontes, marcescunt et arescunt viridia, desinunt
fructus, facies terre caret sua pulcritudine, volatilia querunt
calidas regiones, animalia suas appetunt cavernas, serpentes
foveas ubi colligunt vitam propter hyemem. Mundus comparatur femine plene etatis, indigenti vestibus, quasi si
recesserit ab ea juventus et festinat senectus.
Autumpnus est tempus frigidum et siccum in quo colera
nigra consurgit. Oportet in eo tempore sumere calida et
humida, ut sunt pulli et agni, vinum vetus et subtile et uve
dulces. Abstineas ab omnibus coleram nigram generanti-
﻿
bus, motus corporis et usus veneris magis excerce quam in
estate, | balnea quoque et purgatoria, si necesse fuerit, in
hoc tempore facias et accipias. Si homo indigeat vomitu,
fiat hoc modice in meridie et calidiore hora diei, quoniam in
talibus horis et maxime calidioribus superfluitates generantur
et congregantur in homine. Purgacio ventris debet fieri in
hoc tempore per asymon et angariacon, et per omnia que
attrahunt nigram coleram et reprimunt humores.


Capitulum 13 de hyeme et regimine sanitatis in ea.

HYemps vero tunc incipit quando Sol intrat primum
gradum signi Capricorni et continet 89 dies et 7
horas cum 49 minutis, hoc est, a 22 die Decembris usque
ad 21 diem Marcii.
In hoc tempore nox elongatur, dies abbreviatur, convalescunt frigora et exasperantur venti, cadunt arborum
folia, moriuntur pro majori parte virencia et indurantur
quasi lapis, major pars animalium in ventre terre et in
cavernis montium pro nimio frigore et humiditate latet,
obscuratur aer, denigrescunt tempora, contremescunt pecora
et jumenta, | debilitantur virtutes camporum et corporum.
Et tunc est mundus quasi vetula gravida etate decrepita,
indumento nuda, morti propinqua.
Hyemps quoque est tempus frigidum et humidum in quo
flegma augmentatur, in quo conversaciones oportet flecti, id
est, usus vivendi debet mutari, et debes tunc redire ad cibos
calidos et materias calidas, ut sunt pulli columbarum, arietina
caro, et assature, et universa pulmenta pigmenta et cibaria
﻿
calida, ficus quoque et nuces et vinum rubeum et optimum;
et sumantur electuaria calida. Abstineas eciam a solucione:
ventris et a minucione sanguinis, nisi maxima cogat necessitas. Tunc oportet mutare 'aera. id est, calefacere, neque
cibi habundancia utaris neque veneris,ne digestio debilitetur.
Unge tuum corpus et frica unguentis optimis calidis, et;
utere balneis temperatis; non nocet in hoc tempore usus
veneris neque nimius motus corporis, nec multa potacio
neque multa comestio. Quia in hoc tempore pre frigore
naturalis calor colligitur et ingreditur interiora corporis, et
ideo eciam melior est digestio in hyeme et validior. In vere
et estate venter est frigidus quia in hiis temporibus aperiuntur pori propter calorem et diffunditur calor naturalis per
omnes partes corporis, et propter parcitatem caloris stomachi digestio inpeditur, et humores commoventur.
Scias ergo hoc, et Dominus te conservet. Vale.


Capitulum 14 de custodiendo calore naturali et vita per res convenientes, vitando contrarias.

O Alexander, hanc dietam preciosam tibi prefixam custodi, naturalem calorem conservando: quia quamdiu
calor naturalis temperatus in homine perseveraverit, et
humiditas modum sive mensuram non excedens, reficitur ex
ea calor naturalis, et tunc salus et vita indubitanter creditur
permanere, et sic sanitas longis temporibus custoditur. Nam
duobus modis inveteratur homo ae deficit, uno modo seilicet
naturali, qui debito modo nature fit in senectute que vincit
naturam in corpore, quia destruit naturam et quasi vinculum
in corpore siccitate destruit creaturam. Alio modo accidentali, scilicet ex infirmitatibus et aliis causis et curis
pessimis.
﻿
Inpinguant et humectant corpus hec: quies, securitas, et
esus ciborum dulcium et potacio lactis dulcis et calidi,
potacio vini dulcis, et dormitacio post commestionem | supra
stramenta mollia et odorifera - in locis ac temporibus convenientibus, et ingressus balneorum dulcium aquarum, et in
illis sessio modica ut corpus a balneo non balneum a corpore
humiditatem accipiat, et ne diuturnitate balnei corpus debilitetur. Odorem senciant sive odorentur in eo herbe odorifere
et quicquid boni odoris fuerit, unum quodque enim tempori
et unicuique corpori congruum, ut in hyeme absinthum
quod est cujusdam floris species, vel herbe calide nature:
rose quidem et viole et quicquid nature frigide fuerit in
estate.
Excerecatur vomitus semel in unoquoque mense, maxime
in estate. Vomitus enim lavat corpus et stomachum, et
purgat eum ab humoribus pessimis et putridis. Si pauci
fuerint humores in stomacho; confortabitur calor ad digerendum cibos, corpus irrigabitur, et implebitur humiditate
et pinguedine; et multo melius ac utilius erit. si cum hac
disposicione contingat habere gaudium et leticiam et gloriam
et risum mediocrem, et de inimicis victoriam, et spem atque
fiduciam in plebe sua, et in ludis et in visionibus delectari,
et facies pulcras aspicere, et libros delecta|biles legere, cum
dilectis ridere, cantus suavissimos et delectabiles audire,
vestimentis optimis et colorum varietate tinctis indui, et
unguentis optimis ungi temporibus congruis.
De macerantibus corpus et desiccantibus et debilitantibus
nimis.
E contra autem, hec macerant et desiccant corpus et
debilitant: comedere modicum et bibere multum, laborare
et frequenter stare ad solem, et extra mensuram ambulare,
et dormire ante prandium supra stramenta aura. excedere,
﻿
mente sollicitari, metuere, et balnea aque sulphuree intrare,
et in eis multum sedere, et comedere salsos cibos, acidos,
siccos, et frigidos, et vinum vetus multum potare, multum
quoque egerere, et sanguinem sepe minuere et minuendo
mensuram excedere, in venere modum transcendere, et
similiter in solucione ventris, cogitaciones pessimas et tristissimas et metum frequenter habere; hec omnia et plura alia
sine dubio desiccant et debilitant.
Regula Ypocratis. Si quis repletus vel constipatus balneum intraverit ylii dolorem vel intestinorum certissime
potest incurrere. Item, si coierit quis | ventre impleto,
paralysim incurrit. Nec post cibum quis currat, vel
multum equitet. Qui simul lac et pisces comedunt, sepe
lepram aut albam maculam incurrunt. Vinum et lac
similiter operantur.
Curacio enim quarumlibet istarum passionum fit per
exibicionem contrarii respectu egritudinis. Observetur
eciam regiminis bonitatis in aere, excercicio et ocio, cibo
et potu, sompno et vigilia, constriccione et evacuacione,
et accidentibus anime.


Capitulum 15 de egritudine capitis et ejus remedio in genere et specie.

COrpus dividitur in 4 partes: prima pars est capud.
Quando ergo in eo congregantur superfluitates, poteris
scire per hec signa, que sunt tenebrositas oculorum, gravitas
superciliorum, repercussiones timporum, ac tinnitus aurium,
inclusio narium. Si quis igitur sentit in se hoc accidere,
accipiat medicinalia purgancia capud debita, sive sint cibi
﻿
medicinales sive alia. Unde accipiat esdentim  et decoquat
ipsum in vino dulci et cum radicibus pullegii donec minuatur
medietas, et teneat ipsum in ore quolibet mane donec
senciat sibi prodesse. Et utatur in cibo suo granis sina|pis
et decoquat in pondere unius denarii cum pulvere confecto
ex xii unguentis, et hoc in dormitacione sua utatur.
Si ergo omittat hoc et negligat, timere potest periculosas
infirmitates inde, videlicet, corupcionem visus, dolorem
cerebri, et multas alias egritudines, a quibus omnibus te
custodias in omni tempore.


Capitulum 16 de egritudiue pectoris et signis ejus et ejus remedio.

PEctus est secunda pars; si itaque in eo congregentur
superfluitates hec signa secuntur: lingua fit ponderosa,
os male dispositum et salsum ex flegmate salso, in ore
stomachi cibum acerbum sentit homo, et dolorem tussis.
Oportet igitur diminuere de comestione et uti vomitu,
et post vomitum sumere zucaram rosaceam cum ligno aloes
et mastice. Et post comestionem sumere ad magnitudinem
unius nucis de electuario magno amissosus 3, quod est confectum ex ligno aloes et transeugam. Qui vero negligit
hec facere, de levi potest incurrere infirmitatem lateris,
dolorem in renibus, et febrem et multas alias egritudines.


Capitulum 17 de inalis oculorum et eorum remedia.

OCuli sunt tercia pars corporis. Oportet autem ipsum
qui laborat in | conservando sanitatem oculorum, ut
tueatur eos a pulvere, fumo, aeribus  egredientibus ab equa
﻿
litate in caliditate et frigiditate et a ventis malis. Non
assiduet intueri rem unam a qua non avertat, nec inspiciat
multum res subtiles, vitet multitudinem fletus et coitus
et multitudinem implecionis potus et cibi, et precipue potuum
et ciborum vaporem grossum ad capud emittencium, sicut
porrorum caulium et cervisie, nec dormiat super replecionem.
Res autem que conferunt oculo sunt [species tuthie et]
succus feniculi. verbene, rose, celidonie, sive succus rute, submersio oculorum in aqua clara et aperire oculos in ea et
extra aspicere eam. Signa disposicionis oculi tam convenientis quam disconvenientis cognoscuntur ex 8 canonibus2. Ex tactu et ex venis ejus, ex figura, ex operacionibus
propriis scilicet, ex colore, quantitate, ab eis passionibus que
ex eo exeunt, et a rebus exterioribus occurrentibus secundum
calidum et frigidum, siccum et humidum. Ex venis sunt
signa oculi si sint | apparibiles et plene humoris, multitudo
humoris egritudinis causa est. Qui humor cognoscitur per
colorem et dolorem ut si sit lenis et continuus, sanguineum
significat, pungitivus colericum, extensivus fleumaticum,
agravativus melancolicum significat; deambulativus ventositatem, et per alia signa. Ex figura quidem sunt signa
oculi, quia decet esse rotundam in circuitu, et in superficie
planam. Ex operacione sunt signa; qui oculi velociter
mobiles sunt, calidi judicantur, tarde frigidi, lacrimantes
humidi. Similiter quidam vident rem a longe distantem,
﻿
de prope vero non, quidam vero e converso. De prope
enim videntes, spiritum habent visibilem parvum et clarum 
qui ex sui parvitate non sufficit se extendere ad longinqua.
Qui vero de longe vident solum, spiritum habent multum
set non subtilem set perturbatum et grossum et humidum,
undc longo indigent intervallo ad sui depuracionem, ut
grossi vapores ab illo separentur. Ex colore sunt signa
oculi; | quoniam color significat humorem dominantem,
scilicet rubeus, citrinus, plumbeus, fuscus sive niger.
Rubeus coleram significat, citrinus sanguinem, plumbeus
flegma, quia multum habet de humore sordido, fuscus sive
niger notat obscuritatem que venit ex melancolia que est
nigra. Ex quantitate sumitur signa naturalia; quoniam
magnitudo oculorum cum proporcione operacionum et
virtutum multitudinem substancie et bonam eucrasiam  ex
qua oculi sunt facti ostendit. Ex bonitate operacionis
multam substanciam et eucrasiatam demonstrat; cum
vicio vero operacionum, parvam substanciam non eucrasiatam. A qualitate in operacionibus sumitur signa moralia;
quia cujus oculi sunt magni, piger est, prominentes inverecundus loquax ac stolidus est, cujus in profundo sunt positi
callidus est et deceptor. A rebus exterioribus cognoscitur
per pacientis indicium.
﻿


Capitulum 18 de malo genitalium et eorum medicina.

TEsticuli sunt quarta pars corporis; cum itaque superfluitates corporis congregantur in eis hec signa secuntur;
tepet appetitus, et cetera. Oportet ergo illum qui sentit
hec | ut accipiat herbam que dicitur ache et anamag,
et ponat radices et herbas in vino albo boni odoris, et
sumat ex eo quolibet mane, ita quod sit temperatum cum
aqua et melle. Et abstineat a nimia comestione. Et si
obmittat hanc medicinam, timere poterit dolorem testiculorum et pulmonis et periculum lapidis.


Capitulum 19 de conservantibus sanitatem potenter, et contra venenum medicina certissima.

LEgitur in libris de historiis antiquorum quod quidam rex
potens congregavit medicos meliores, Indorum, Medorum et Grecorum, et injunxit eis ut quilibet eorum studeret
facere talem medicinam. qua si utatur homo proficiat sibi et
alia non indigeat.
Sane Grecus indicavit et dixit quod sumere quolibet
mane aquam calidam pleno ore bis, ita sanum redderet
hominem quod non indigebit alia medicina. Medus vero
affirmavit quod jejuno stomacho prodest multum sumere de
granis milii. Indus dixit quod si quis sumeret 5 grana
cimini cotidie jejuno stomacho, alia non indigeret medicina.
Ego vero dico quod ille qui tantum dormit quod non habet
in ventre ponderositatem cibi, non time|bit febrem neque
guttam; et qui comedit quolibet mane 7 dragmas racemi
passi bone dulcedinis non timebit aliquo modo de infirmitatibus flegmaticis, cujus memoria emendatur, intellectus
illuminatur. et qui tempore convenienti sue complexioni
utitur, securus erit et non timebit febrem quartanam. Et
﻿
qui comedit nuces cum ficubus et paucis foliis rute, ei
eadem die non nocebit venenuni.


Capitulum 20 de custodia caloris naturalis, et de duplici corrupcione corporis.

O summe rex. modis omnibus studeas custodire calorem
naturalem et retinere, quia quamdiu caliditas temperata
est in homine et humiditas, calor naturalis temperatur et
﻿
corroboratur, quia sanitas et durabilitas in hiis modis duobus
consistit.
de duplici corrupcione.
Sciendum est in hoc loco quod. destruccio et corrupcio
corporis provenit ex duabus causis, una naturalis, alia contra
naturam. Naturalis provenit ex contrariarum qualitatum
repugnancia et contradiccione, quando siccitas dominatur
in corpore. Corrupcio vero contra naturam provenit ex
aliqua causa accidentali, sive ex bello sive ex offensione ad
lapidem, sive ex aliis fortuitis casibus, sive ex infirmitate et
malo consilio.


Capitulum 21 de divisione ciborum et corum cognicione.

CIborum quedam sunt subtilia, quedam grossa, quedam
media. Subtilia subtilem generant sanguinem elarum et
bonum, ut sunt frumentum, pulli gallinarum bene nutriti, et |
ova. Grossa vero cibaria valent calidis hominibus, et
laborantibus in jejunio, et dormientibus post prandium.
Media autem cibaria non generant inflacionem nec superfluitatem, ut sunt carnes agnine, arietine, castratine, et
omnes carnes que sunt calide et humide. Hujusmodi
tamen videntur fallere in hiis carnibus quando assantur,
quoniam inde adquirunt duriciem caliditatem  et siccitatem.
Si itaque tales carnes assantur, cito comedantur, et tunc
laudabiliores sunt et precipue quando in eis suaves species
apponuntur.
﻿
Quedam vero cibaria sunt que generant melancoliam,
sicut caro bubali, vaccina, ovina, et omnes que sunt grosse
et sicce et aspere. Aliqua tamen animalia ex hiis habent
subtiles carnes que pascuntur in humidis et aquosis locis et
umbrosis; eorum cai nes sunt meliores et saniores, suaviores ,
et molliores.
Idem est dicendum de piscibus. Sciendum quod piscis
parve substancie et subtilis pellis et facilis masticacionis qui
nutritus sit in aquis salinaticis currentibus, talis est levior
et melior | et sanior quam ille qui nascitur in mari vel
in dulci aqua. Oportet ergo cavere ab illis piscibus qui
sunt magne substancie dure pellis, quia talis solet esse
venenosus. Et hoc de piscibus ad presens sufficiat, quia
in libro quem composui de pulmentis et medicinis invenies
sufficienter de ista materia determinatum.


Capitulum 22 de cognicione et naturas aquarum.

SCire debes quod aque sunt utiles cuilibet viventi tam
animalibus quam vegetabilibus. Et memento quod
docui te sufficienter de aquis, et satis ostendi tibi quod aque
omnes tam dulces quam amare originem traxerunt a mari:
de hac re feci tibi demonstracionem manifestam. Nunc
supra sciendum est quod leviores et saniores aque sunt ille
que sunt prope civitates et torentes. Quando igitur terra
pura est a rupibus non habundans fumositatibus, aqua illius
loci est levis optima et laudabilis. Aqua vero nascens in
terra lapidosa que habundat fumositatibus est gravis infirma
nocibilis: et aqua, in qua sunt rane et serpentes et alia
animalia venenosa, est infirma, sicut aque sunt palustres.
Signa siquidem bonarum aquarum sunt hec: levitas, claritas,
albedo, bonus odor, quando facile calefiunt et facile frigescunt, in talibus enim delectatur natura. Aque vero salse et
﻿
amare fumose dicuntur, et ideo desiccant ventrem et dissolvunt. Aque autem palustres sunt calide graves, quia
stant et non moventur, quia Sol diu durat super ipsas; ideo
generant coleram et faciunt crescere splenem et pulmonem.
Aque que diu scaturizantur in albis terris sunt calide
et infirme, quia continent in se particulas terreas. Et
potacio aque frigide stomacho jejuno ante prandium nocet
corpori et extinguit ignem stomachi. Potacio vero post
prandium calefacit corpus et generat flegma, et si multum
sumatur corrumpit cibum in stomacho. Debes igitur bibere
aquam frigidam in estate et calidam in hyeme, et non
e converso, quia potacio aque calefacte in estate mollificat
et debilitat stomachum et destruit appetitum, sicut potacio
aque frigide in hyeme extinguit calorem et destruit instrumenta pectoris, et nocet pulmoni, et multa generat
nocumenta.


Capitulum 23 de cognicione et generibus vini.

SCiendum quod vinum cujus racemus est natus in
monte | soli opposito est siccioris nature quam illud
quod nascitur in plano et in locis madidis et umbrosis.
Primum vinum valet senibus et hominibus habundantibus in
humiditate et flegmate, nocet vero juvenibus et calidis
hominibus. Primum ergo calefacit et liberat a superfluitatibus frigidis et grossis. Et vinum, quanto rubicundius
et spissius tanto magis generat sanguinem, set quando est
forte et fortis amaritudinis, tunc dicitur primus sanguis
et primum nutrimentum, et habet naturam potacionis et
medicine, et sumptum diu valde nocet. Quando vero vinum
hujus generis est dulce,nocet stomacho, generat ventositates
﻿
et inflaciones. Laudabilius et suavius omni vino quoad
omnes complexiones est illud quod nascitur in terra extensa
inter montes et valles, cujus racemus est bone dulcedinis,
perfecte maturitatis, subtilis aeris. quod non vindemiatur
donec egressa fuerit fortitudo  sue substancie et humiditas
corticis, insipitudo palmitum et granorum graciliorum;
cujus color est aureus-, cujus sapor est medius acutus et
delectabilis, cujus fex in fundo depressa est, cujus partes
subtiles sunt et arecentes (vel arefacte). Quando itaque
tale reperitur, sume de ipso temperate juxta etatem corporis
et temporis qualitatem, quia confortat stomachum, calorem
corroborat naturalem, juvat digestionem, conservat a corrumpcione, ducit cibum, decoquit et perducit ipsum purificatum ad omnia membra que reguntur, et decoquit cibum
ipsum in eisdem membris donec convertatur in sanguinem
subtilem et substancialem; tunc ascendit ad cervicem cum
calore temperato, et reddit capud securum a fortuitis casibus,
insuper cor letificat, colorem rubificat, linguam reddit expeditam, liberat a curis, et hominem facit audacem, et excitat
ad omnia appetitum, et multa alia bona facit.
Vinum autem quando sumitur habundanter in magna
quantitate, tunc hec mala consequntur: obscurat intellectum,
et inpedit sensum, et turbat cerebrum, debilitat virtutem
naturalem et animalem, generat oblivionem, ledit omnes 5
sensus quibus regitur et disponitur tota operacio corporalis.
fugat appetitum, debilitat cathenas corporis et juncturas.
generat tremorem membrorum, et lippitudinem oculorum, |
accendit coleram, destruit epar quia reddit ejus sanguinem
grossiorem, et cordis cruorem denigrat. Ex inde proveniunt
timor et horror, tremor, sompnilocucio, fantastice visiones,
corrupcio coloris, debilitacio genitalium, destruccio seminis,
﻿
abhominacio stomachi; distemperat complexionem, generat
corporis grossitudinem, et quod deterius est, lepram inducit.
et tunc est de genere venenorum. Cavendum est igitur ne
vinum ultra modum  sumatur, quia vinum imitatur naturam
et complexionem reubarbari que est vita epatis, que habet
proprias utilitates que continentur in libris medicinalibus, et
nichilominus reubarbarum est quandoque venenum mortiferum, videlicet illis qui ultra modum sumunt ex eo, et
transgrediuntur certam mensuram et quantitatem.
Vinum etiam comparatur nature serpentum ex quibus
antidotum  efficitur, et lesiones maxime per eorum medicinam expelluntur, verumptamen omnibus notum est quod
venena mortifera gerunt in se et generant.


Capitulum 24 de commendacione sirupi acetosi et remedium contra ebrietatem.

O Alexander, nunquam tedeat te sumere mane sirupum
acetosum jejuno stomacho, et non jejuno | quando,
scilicet, convalescunt humiditates et habundanter flegma
dominatur, quia valde sanativum est. Sapiens Aristo
multum mirabiliter bonum vinum commendavit ubi dixit:
Mirum est de homine qualiter potest infirmari vel mori,
cujus cibus est panis optimi frumenti et carnes commendabiles, cujus potus est vinum bone vitis, et ex hiis utitur
temperate, abstinendo se a nimia et mala comestione, potu,
coitu, et labore, quomodo huic accideret egritudo.
Oportet siquidem illum qui libenter inebriatur vino ultra
modum sumpto ut abluat se cum aqua calida; et sedeat
super fluenta aquarum currencium et habeat salices atque
mirtam, quia confert multum, et-ungere debet capud et
﻿
corpus suum cum saldel confecto  et fumigare cum incensis
frigidis et odoriferis. Hec est siquidem ebrietatis optima
medicina.
De modo mutandi consuetudinem.
Si quis proponit penitus vel ex toto relinquere potum
vini, non debet subito ab usu penitus vini abstinere, set
paulatim de potu vini ad potum uve passe transire | et
exinde adjungere aquam paulatim una vice post aliam donec
veniat ad puram aquam, quia per istum ordinem servatur
complexio nature a gravibus egritudinibus et futuris.


Capitulum 25 de hiis que corroborant corpus et cetera, et est hoc capitulum simile capitulo 14 set quia optima sunt documenta ideo iterat, licet alio modo, et addit quedam et alia minuit.

POst hec itaque sciendum est quod quedam alimenta
de hiis coroborant et impinguant et quedam macerant,
et quedam humectant et quedam desiccant, quedam res
dant et reddant corpori vigorem et pulcritudinem, quedam
generant pigriciem et tepiditatem. Ea siquidem que ipsum
corpus corroborant sunt alimenta suavia levia sue nature
conveniencia, quando sumuntur tempore competenti et in
hora necessitatis sicut prediximus. Ea vero que ipsum
corpus impinguant et humectant sunt hec: requies corporis,
leticia mentis, jocunda societas, et cibaria calida et humida,
potacio vini dulcis, et sumpcio mellis humidi quod colligitur
et nutritur in locis privatis in caule geldel. Et nichil
tantum valet ad hoc quantum dormicio post prandium
super suavia stramina in locis frigidis, et balne|ari in balneis"
calidis et parum stare in eisdem ne humiditas corporis
﻿
dissolvatur in magna quantitate, quia melius est ut corpus
habeat de humiditate et madefaccione balnei quam e converso. Odores odorare jocundantes animam et convenientes
tempori in quo est, verbi gracia, odorare racemum in hyeme
quia calide sunt nature, rosas vero et violas in estate.
Excercere vomitum bis vel ter in mense, et in estate
maxime, quia vomitus abluit stomachum et purgat a malis
humoribus et corruptis humiditatibus. Nam quando iste
corrupte materie expelluntur a stomacho, naturalis calor
augmentatur et confortatur ad alimentum .digerendum.
Rege igitur bene tuum corpus si vis ut crescit, et observa
meum consilium, cum hiis quippe magis valet solacium
et divicias  habere, reverenciam et victoriam super inimicos
acquirere, delicate vivere, solaciari in instrumentis musicis,
videre et delectari in rebus formosis, legere in libris delectabilibus, audire cantica leticie, esse cum amicis delectis,
indui fulgentibus et speciosissimis | vestibus et conferre
cum sapientibus querendo de rebus preteritis et futuris,
confortare virtutes racionales, uti unguentis convenientibus
tempori in quo es; hec siquidem sunt que homines
inpinguant.
Res vero que faciunt contrarium, videlicet, que macerant
corpus sunt hec: diminucio cibi et potus, frequentacio
excercicii et laboris, stare in calore et sole, longa vigilia,
dormicio ante prandium super duros lectos, et, quia caliditas
impeditur propter nimiam humiditatem que inest corpori,
balneari in aquis sulphureis et salsis et dissolutivis et calidissimis, fames, potacio  veteris vini puri, frequens purgacio
ventris, diminucio sanguinis nimia. nimius usus veneris,
﻿
paupertas, sollicitudo, timor, mala cogitacio et anxietas
doloris frequenter accidentes. et mali eventus.


Capitulum 26 de balneo, scilicet, de modo ingrediendi et excundi.

BAlneum itaque est unum de miraculis (vel mirabilibus)
hujus mundi, quia edificatum est secundum anni quatuor
tempora, quia frigidum attribuitur hyemi, tepidum veri,
calidum estati, siccum autumpno. | De summa ergo prudencia est facere in balneo quatuor mansiones ordinatim ita
ut prima sit frigida, secunda tepida, tercia calida, et quarta
sicca. Et cum quis ingredi voluerit,debet primo aliquantulum
in prima stare, et parum ibi morari, deinde secundam intrare,
et parum ibi morari. et post in terciam parvi. Iam moram
facere, postmodo vero ingrediendo quartam et similiter
facere. Et cum voluerit exire, debet eundem modum
servare, faciendo morulam in qualibet mansione camerarum
ne exeat ex nimio calore ad nimium frigus. aut de nimio
frigore ad nimium calorem.
Et sit balneum edificatum in alto et in loco ventoso, et
habeat fornaces magnas et latas reddentes flammas latas, et
aquam dulcem.
Et utendum est in eo odoribus convenientibus tempori
presenti, videlicet in vere et estate utendum est temperato
odore, scilicet, triplicato et quadruplicato. In autumpno
vero et hyeme fruendum  est duplicato. Deinde sedendum
est super sedilia aquis rosaceis | inbuta, et postea super alia
sedilia, et postea faciat se tergere cum linchiamine albo et
mundo de lino una vice, et postea de alio alia vice; postquam
omnia ita compleverit et delicate ablutus fuerit, exeat ad
alias mansiones statim. et utatur sequentibus documentis et
unguentis.
﻿
Si ergo vincatur a calore, pectinet se et utatur unguento
purificato convenienti tempori. Quia in vere et in estate
debet uti unguento scesarino confecto de sandel et emleg:
in autumpno et hyeme debet uti unguento confecto de
mirra et de succo herbe que dicitur bletes, et proicere
super capud artificiales aquas et temperatas. Deinde debet
abluere et fricare inde corpus donec fuerit inde lotum bene
et mundum. Deinde ungat corpus quibusdam unguentis
quc conveniunt temporibus suis. Deinde gradatim exeat
sicut docuimus in precedentibus. Deinde tergat se donec
allevietur.
Si itaque scitiat, bibat sirupum rosaceum (vel rosarum), et
sumat de electuario cum muscato. Deinde tendat brachia sua 
aliquantulum, deinde post modicam horam sumat paucum
cibum bene paratum cum tranquillitate. Et bibat de bono
vino temperato cum tanto de aqua et secundum quod consuevit bibere, et non sumat multum set moderate. Deinde
subfumigabit se incensis convenientibus illi tempori; deinde
requiescat in locis delicatis, et accipiat de sompno bonam
partem, et hoc multum juvat; deinde debet continuare
residuum diei cum gaudio et quiete. Iste siquidem ordo
sanitatis et nutricionis est corporis.
Qui vero est senex vel superatur a frigiditate et humiditate,
caveat morari in balneis multum. Debet siquidem stare in
balneo tantum, donec corpus suum de humiditate balnei
madefiat, aquam temperatam proiciat super se multum cito
quando (vel quantum) voluerit. Oportet autem fleumaticum
non intrare balneum nisi jejuno stomacho, et ungere se
unguentis calidis. Qui vero fuerint calide nature, teneant
precedentem doctrinam.
﻿


Capitulum 27 de commendacione doctrine precedentis, sive de utilitate sue doctrine.

O Alexander, quando cognoveris datum documentum et
opere compleveris, faci^et te non indigere medico
tempore toto vite tue, cum Dei adjutorio. Sciendum est
utique quod graves infirmitates que generantur ex caliditate
vel ex periodis1, et ex cursu lune cognoscuntur, an sint
breves an longeve, et eciam ex signis precedentibus cognoscitur ad quem finem debeant pervenire. Et ego docui te
fideliter, et ostendi breviter divisiones et cogniciones infirmitatum. Et in aqua similiter est signum probatum in
hiis rebus, set precedencia signa sunt meliora et veriora,
sicut determinavi in libro de aquis. Et hec signa sufficiunt
illi qui tenet bene in memoria doctrinam illius libri, sicut et
continetur in libro quem feci de medicinis compositis, et in
potacionibus artificialibus, in unguentis confectis et emplastris, secundum ordinem et artem Grecorum, Ytalicorum,
Indorum, et Persarum, in quibus nullum experimentum fuit
fallax. Quia igitur secreta ista utilia erant sepulta, eo quod
ignorabantur nec inveniebantur usquequaque, ideo indignum
esse decrevi si tuam laterent clemenciam.
De gloria inestimabili.
Dignum utique est ut tu scias magnam medicinam que
dicitur 'gloria inestimabilis' que etiam vocatur 'thesaurus
philosophorum. Ego siquidem nunquam percepi nec
veraciter novi quis eam invenerit. Quidam enim asserunt
quod Adam fuerit ejus inventor. Alii dicunt quod Esculapius, et Hermogenes medicus, Hirfos, et Donasties, et
Vatildos Hebrei, et Dioris, et Caraus, gloriosi philosophi
qui sunt 8, quibus datum est noscere secreta scienciarum
que latebant omnes homines. Isti sunt qui inquisierunt et
﻿
disputaverunt de hiis que sunt supra naturam, de pleno, de
vacuo, de finito, et de infinito, et concorditer convenerunt
in confeccione istius medicine inestimabilis quam diviserunt
in 8 partes. Quidam siquidem volunt et affirmant quod
Enoch novit hoc secretum per visionem. Volunt enim
dicere quod iste Enoch fuit magnus Hermogenes quem
Greci multum commendant et laudant, et ei attribuunt
omnem scienciam secretam et celestem.


Capitulum 28 de arte conjiciendi 'gloriam inestimabilem et primo de arte conficiendi mel, quo conficiuntur medicine posterius dicende, scilicet, 8 que conponunt 'gloriam inestimabilem'.

CUm Dei benediccione sume de succo maligranati dulcis
25 rotulas de succo maligranati acris | x rotulas,
et de succo racemi dulcis claro i rotulam, et de succo
pomorum dulcium 10 rotulas. et de zucaro claro albo et
mundo 10 rotulas. Hec omnia ponantur in vase, ita ut sit
ad medietatem, et cum discreccione decoquantur cum suavi
igne et penitus sine fumo, et tollatur tota spuma, et tantum
decoquatur quousque efficiatur sicut mel spissum. Hoc
quidem est illud mel optimum quo conficiuntur medicine;
debes ergo uti sicut predictum est.
Prima medicina que confortat principalia membra, scilicet,
cerebrum, cor, et stomachum.
Sumatur cum Dei benediccione et ejus adjutorio de rosis
rubeis i rotulam, et de violis quarta pars rotule, et
omnia ponantur in x libris aque dulcis, postquam in eo
appositum fuerit de aqua eleorongan media pars rotule,
et de aqua mente viridis medietas rotule, et de aqua lingue
﻿
bovis i rotula. Colligantur ita omnia ista et decoquatur
cum i uncia de elegaman  et gariophilo. Et hec omnia
debent stare super ignem per unam diem et noctem donec
egrediatur tota vis eorum. Deinde ponatur supra ignem
suavem donec diminuatur tercia pars aque, | deinde deponatur et permittatur clarescere. Et postea ponantur in
eo de preparato et predicto melle iij rotule, et tantum
decoquatur quousque spissum fiat. Deinde ponatur in eo
una dragma et dimidia de ambra, et iij dragme de ligno
aloes trito et humido. Et hec est prima medicina (sive pocio)
cujus effectus est confortare cerebrum, cor, et stomachum.
Confeccio medicine 2 cujus est corroborcire stomachum et
constringere et purgare putridos humores stomachi sine
violencia et abhominacione.
Sumatur cum Dei benediccione de mirabolanis et galanga
cubebis rotula, ejecto cortice citrini, de medulla caroble
de Babilonia quarta pars unius rotule, et de liquiricia sine
cortice, que est citrini coloris, due uncie, et de granis maturis
de virotis in suo tempore due uncie. Conterantur bene
hec omnia et ponantur in 10 rotulis aque dulcis per unam
diem et unam noctem. Deinde decoquatur suaviter donec
deficiat medietas aque, deinde misceatur et coletur donec
fiat clarum. Et tunc ponantur in eo de melle preparato
due rotule et tantum decoquatur iterum donec inspissetur. Deinde apponatur de pulvere masticis uncia una,
et de rabarir quarta pars uncie. Et hec est secunda
medicina cujus proprietas est corroborare stomachum et
confortare et constringere et purgare malos et putridos
humores qui congregantur in stomacho sine abhomiriacione
et violencia et sine aliqua lesione. Insuper confortat
cathenam corporis et pectus et cerebrum.
﻿
Confeccio medicine 3 cujus est confortare omnia membra
occulta et maxime principalia, scilicet, cor, cerebrum, et
epar.
Sumatur cum Dei benediccione una rotula de emleg et
dimidia, et de elileg Indico dimidia pars unius rotule,
et de darsan cariole, et de galanga, et de nuce muscata una
uncia. Teratur totum non nimis subtiliter et ponatur in
aqua dulci x rotulis, et maneat in ea per unam diem et
unam noctem. Deinde decoquatur cum suavi igne et
suaviter donec minuatur medietas, deinde misceatur et coletur donec clarum fiat, et postmodum ponatur cum tribus
rotulis mellis artificialis; deinde tantum bulliat donec
densum fiat. Et hec est siquidem tercia medicina, cujus
proprietas est corroborare omnia membra occulta et
maxime principalia.
Confeccio medicine quarte que juvat appetitum et instrumentum pectoris et pidmonem.
Sumatur cum Dei benediccione de aqua palmitum et de
rubis ferentibus mora silvestria libra i, de aqua salsa
colata bene i libra, | de aqua apii colata media libra, de
aqua lactuce agrestis libra i, de aqua radicum bethales
libra i deinde totum colligatur et congregetur in unum et
ponatur in eo aceti albi quarta pars; sub', et effeti  quarta
pars libre. Colligatur totum et stet per unum diem et
unam noctem; deinde coletur, et ponantur in eo de melle
libre iij; deinde decoquatur cum igne levi et tenui donec
inspissetur. Et est quarta medicina; et ejus est proprietas
quod juvat appetitum et instrumentum pectoris, et pulmonem.
﻿
Confeccio medicine quinte que expellit melancoliam, subtiliat
flegma, et tollit humiditates, stomachum temperat, aperit
constipaciones et ventositates expellit.
Sumatur estines recens libri 1/2 et berforthes libri 1/2 et
de ferat viridi iij uncie, et de trifera viridis 'sub' i et
ponantur in xij 'sub' aque dulcis, addantur cimini 'sub'
iij, et stet per unum diem et unam noctem. Deinde decoquatur donec medietas aque diminuatur, et sumantur  sub'
4 de melle preparato, et iterum tantum decoquatur donec
inspissetur. Hec est igitur quinta medicina cujus proprietas
est expellere melancoliam, subtiliare flegma, et superfluas
humiditates tollere, stomachum temperare, aperire constipaciones, | et ventositates expellere.
Medicina sexta leniens pectus, conferens respiramento, reparans stomachum, repellens dolorem dencium et renum.
Sumatur cum Dei benediccione de colatura seminum contrariorum  medium ' sub' de qualibet, de gumi arabico
uncie iij et de granis pini uncia i Dissolvantur omnes
in aqua rosata et apponantur de melle preparato 'sub' iij,
et inspissetur bona inspissacione super ignem. Hec est
medicina sexta, cujus proprietas est linire pectus, et conferre respiramento, reparat stomachum, et repellit dolorem
dencium et renum.
Medicina 7 reparans stomachum et fugans ventositatem.
Sumatur cum Dei benediccione de spica indica dragme iij,
et de aretim, et tantum de amomo, et de cubebis dragme
iij, equaliter de corawed longo et brevi dragme iij, et
ponantur tres c sub ' aque dulcis, et iterum stet donec exeat
virtus ejus. Deinde teratur et coletur, et ponantur de melle
﻿
preparato et clarificato in quantitate 'sub' iij, et decoquatur ab igne levi donec inspissetur. Hec est ergo
septima medicina, cujus proprium est reparare stomachum
et fugare ventositatem.
Medicina octava emendans epar, reparans cor, et confortans
omnia membra interiora.
Sumantur de reubarbaro recenti solido dragme iij, et de
clavini dragma i, et constringatur totum, et desuper
ponatur de | aqua dulci, ' sub ' x, et stet in ea donec virtus
ejus exeat. Deinde teratur leniter et diu et coletur, et
desuper apponantur de melle preparato sub' iij, et decoquantur levi igne donec inspissetur et ingrossetur. Hec est
medicina octava, cujus proprietas est emendare epar, et
reparare cor, et confortare interiora membra universa.
Medicina nona et ultima que est finis omnium medicinarum, cujus laudes patent in littera.
Deinde sumantur et aggregentur omnes octo medicine
precedentes, et sic erit nona et ultima medicina et
finalis. Deinde ponantur ad quantitatem omnium dactili
Indici recentes mundati a granis suis, quorum interiora
sunt tenera ad modum cerebri. Et si non inveniatur tale.
dissolvatur in aqua donec egrediatur virtus, sicut factum
fuit in predictis. Deinde congregetur totum in uno vase et
fundatur desuper aqua rosata odorifera vi' sub', et decoquatur quiete totum donec videatur condensari. Deinde
tollatur ab igne et dimittatur donec tepefiat. Consequenter
ponatur in ea de optima ambra dragme iij, et de musco
optimo dragme iij, et ponantur in dicto electuario de margaritis bene tritis medium 'sub', et de pulvere | lapidum
preciosorum rubei coloris et celestis et flavi ana dragma i
﻿
aut duas dragme de quolibet, et de succo nardi dragme iij,
et de subtili pulvere auri dragme ix Deinde ponatur hoc
electuarium totum sic-confectum, ut dictum est, cum predictis rebus in vase aureo subfumigato cum ligno aloes.
Deinde ponatur sub divo ad serenum,ut descendant virtutes
spirituales in ipsum, per octo dies. Et non permittatur
ibidem in illa nocte in qua Luna erit malignior et carens
cursu superiori in radiis suis.
Quando igitur completa est et juxta hunc modum consummata, erit de thesauris philosophorum hujus mundi.
Accipe ergo de ipso post cibum dragma i et similiter ante
cibum dragma i, quia est summa omnium medicinalium
(vel medicinarum) et finis cujuslibet medicinalis intencionis:
et ad fugandum melancoliam et coleram flammeam, et
calorem renum, et flegma, et ad fugandum emoroydas, et
ad repellendum inflacionem, et salsam coleram, et ad dirigendum cibum, et | ad temperandum complecciones, et ad
subtiliandum musculos, et ad quiescendum timpora (vel
tempora), et ad tollendum dolorem capitis, et ad visum
clarificandum, et ad senectutem retardandam, et ad subtiliandum vocem, et ad effugandas fumositates, et quiescendas
omnes molestias et egritudines apparentes et occultas.
Aperit opilaciones, expellit ventositates, et non permittit aliquem locum apostemari nec colleccionem humorum facere.
Et impedit naturales infirmitates et humectare facit corpus,
et facit bene urinare et tollit tussim et confortat spinam
dorsi, juvat respiracionem; et generat gaudium et letificat,
et multa alia bona facit que longum esset enunciare. Set
habet specialem proprietatem ad generandum intellectum
et ad nutriendum cerebrum. O Alexander, ideo non
﻿oportet te aliquo tempore aliam medicinam sumere, .set hac
utaris.


Capitulum 29 depreparacione carnis viperarnm sive serpentnm et draconnm, et carum proprietate et eleccione, et de tempore sumendi et modo preparandi et faciendi trociscos pro multis egritudinibus. Et loquitur generaliter de serpente colubro et dracone, quia ex quolibet eorum fit magna medicina et nobilis.

QUia de serpentibus fit magna medicina, et sunt quidam
homines ut Ethiopes et alii qui vescuntur carnibus
serpentum et draconum, ut tibi dixi in libro de medicinis |
﻿
et ibi ostendi earum proprietatem mirabilem per quorum
usum curantur a diversis langoribus et gravibus, et utilitates
consequntur laudabiles tam in anima quam in corpore,
quoniam eorum decorantur corpora pulcritudine juvenili et
renovantur, intellectus et memoria clarificantur, quia confortant virtutes et sensus, et eos debilitatos ex senectute
reparant et relevant, ideo hic scribam breviter de tempore
capcionis eorum et de signis eligendi bonos, et modo
preparacionis et conservacionis, et aliquid de proprietatibus, quia nolo quod istud te lateat quin scias ad plenum.
Accipiantur vipere cum est finis veris et incipit estas, et
si fuerit ver hyemale dimittantur usquoque consequatur
principium estatis. Et sunt vipere quidam serpentes capita
habentes plana, que sunt lata proprie apud propinquitatem
colli, minuti, subtiles valde, quorum caude sunt curte strepitum facientes et sonitum in incessu. Et istis trociscis non
conveniunt omnes vipere, immo flave, et de flavis femine.
Et earum signum est quod masculi in omni latere habent
unum dentem et femine plures uno. Et oportet ut alienentur cornute et varie et aspides declines ad albedinem.
Et non capiantur ex piscinis vel litoribus fluviorum et aquarum vel marium, vel de petrosis, quoniam in eis sunt quercine, facientes | sitim, immo capiantur in loco longinquo ab
humorositate. Et non capiantur ille que sunt debilis
motus, immo eligantur ille que sunt velocis motus habentes
capud elevatum. Et oportet ut non moriantur cum capiuntur, si possibile est. Et abiciantur a parte capitis ipsius
quatuor digiti, et similiter a parte caude ipsius et ani ejus,
﻿
quod si cucererit ex ea sanguis, et fuerit ipsius motus in illa
disposicione plurimus, et mors illius tarda, tunc erit electa.
Et si fuerit parvi motus et pauci sanguinis,et velocis mortis,
tunc est mala. Et de signis ejus iterum est ut sit motus
ejus velox, et aspectus ejus aspectus audacie et presumpcionis, et sit egressio fecis ex postremo caude ipsius. Cumque
mortua est, extrahantur viscera ejus et maxime fel ipsius, et
abluatur cum aqua et sale ablucione exquisitissime facta,
deinde decoquatur in aqua et sale, et si cum eis fuerit anetum,
non est maluni. Decoquaturergo quousque levis fiat colleccio
carnis ejus ab osse ipsius; mundificetur ergo caro ab osse et
proiciatur in mortario et conteratur bene; et precipiatur
illi qui facit illud ut odoret balsamum, id est, oleum balsami,
et inungat ipsum super digitos. Cum ergo trita est, misceatur cum tortellis secundum diversas descripciones, et non
eligatur secundum descripcionem Andromachi, et deinde
fiant trocissi ex ea, minuti, subtiles, et desic|centur in umbra
et reponantur in repositorio. Et oportet ut non cadat super
eos radius Solis omnino, nec ante exsiccacionem nec post
ipsam. Sol naturam destruit et exspoliat eos a virtute
appropriata carnibus viperarum, interficiente venena que
sunt ex morsione et ebibita.
Proprietas ejus carnis est quod ipsa facit penetrare superfluitates ad cutem, et proprie quando hoino non est mundificatus. Cuidam enim accidit ex comestione ejus exitura in
collo magna, quam aperuit, et exivit caro ejus tota conversa
in pediculos. Et caro iterum ejus, cum usu habetur, prolongat vitam et confortat virtutem et confert lepre magnifice,
et cum administratur in allopicia magnum confert juvamentum. Ejus melior caro est femine, et melior cutis ipsius est
cutis masculi. Exsiccacio in carne est fortis, set calefaccio
non est vehemens, et cutis ejus est vehementis exsiccacionis.
Jus serpentis et caro ejus confortant visum et multa alia
faciunt que nimis longum esset enarrare.
﻿


Capitulum 30 de tempore flebotomie et medicinarum laxativarum accipicudarum, et scarificacionis et ventose.

ET ne facias aperire venam nec locum aliquem nisi facias
de consilio et voluntate hominis scientis summam
scienciam astrorum, quia virtus nature clarificatur in hoc.
Cave igitur, O Alexander, ne assumas medicinam vel venam
aperias vel locum scarifices nisi de licencia sciencie astrorum, quia utilitas sciencie medicinalis exaltatur seu comendatur in hoc. Si volueris fleobotomari vel sanguinem
minuere, non attemptes aliquid horum facere donec novilunium tantum crescat quod recedat a Sole per 4 vel 6
gradus. Et cave ne sit Luna in Tauro, in Cancro vel Pisce
vel in Geminis. Et precave de aspectu Solis ad Lunam
ascendentem. Et similiter cum fuerit Luna in conjunccione
existens in signo aquoso.
Cave eciam ne fuerit Mercurius in constellacione ascendente vel sibi oppositus, et similiter dico de Saturno. Et
utilior horarum ad apercionem venarum in ultima medietate
mensis lunaris est, ita quod Luna sit lumine diminuta, et
﻿
quod sit in Libra vel in Scorpione, et cum nocive stelle in
eam non respiciunt. Et tunc est Luna deterior, cum fuerit
in secunda medietate reproba vel nociva.
In diminucione vero sanguinis, non per apercionem
venarum set per scarificacionem carnium, operandum est cum
fuerit Luna decrescens in lumine et non  respiciant ad ipsam
stelle nocive, set est opposita stelle Mercurio, et quod
Luna sit cum Venere, vel respiciat ipsam Venus vel Mercurius. Cum vero Luna fuerit in constellacione ascendente,
tunc habet dominium et potenciam in opere.
Cum volueris sumere medicinam laxativam, consistat
Luna in Scorpione vel in Libra vel in Pisce, set precave de
appropinquacione Lune ad Saturnum, quia tunc facit congelare humores et medicinam in corpore. Et quanto magis
elongatur Luna a Saturno, tanto melior est, nec est timen-
﻿
dum cum fuerit in Mercurio. Sit itaque principium tui
operis secundum bonam constellacionem Lune et ejus absenciam a nocivis stellis, et secundum ejus prosperitatem in
suo ascensu.
Cum volueris dare aliquam medicinam, vide in quo signo;
sit Sol, quod quidem poteris per presentem mensem cognoscere, si diligenter inspicias signa et menses in presenti
spera descriptos. Si enim sit in colerico signo oportet plus
acui medicina, in melancolica plurimum. Si autem in
sanguineo fuerit signo. oportet modicum acui medicinam, et
si in fleumatico minus. Nam secundum racionem | et qualitatem signi et racionem quando Sol prolabitur, scilicet, in
signo, plus et plus constringitur ventris natura, et laxatur.
Preterea diligenter est attendendum utrum Luna sit in
colerico signo aut melancolico aut fleumatico. Si enim
ambo luminaria in colericis signis se receperint vel respexerint, medicina tunc alicui data parum movebit. Si
vero in melancolico, aut nichil omnino aut multum parvum
accipientem solvet. Quod si in fleumaticis signis Sol et
Luna extiterint, facilime medicina sumpta duret, et precipue
si fuerit Luna in augmento.
	 ﻿De aspectu Lune ad planetas.
	⚹ ﻿Sextilis aspectu	
	▴ ﻿Trinus aspectu
	□ ﻿Quartus aspectu
	☍ Opposicio
	☌ ﻿Conjunccio
	Saturni
	Dies fortunata, bonum
	est jungi cum consulibus
	et senibus et agere res
	cum eis.
	Dies laudabilis,bonum
est in ea edificare, plantare, et res antiquas
agere.	
	Dies timenda. Cavendum est in ea jungi
regibus et potentibus seu
divitibus omnino.
	Dies cavenda in omnibus operibus et nullum
in ea est bonum opus
faciendum.	
Dies ista cavenda est
in omnibus et nullum
bonum est in ea.
	Jupiter
	Dies laudabilis, bonum
est jungi justis judicibus
et querere quod justum
est et laudnbile in omni
tempore.
	Dies laudabilis ad augenda justa judicia et
omnem justam inquisicionem et omne opus
bonum et amiciciam secundum Deum.	
	Dies laudabilis ad justa
agenda et inquisicionem
sapiencie et rem quam
vult ocenltari et maxime
si fuerit ipse occultus
sub radiis solis.
	Dies laudabilis in omnibus operibus; bonum
est jungi potentibus et
petere verilatem et quod
justum est.
	Dies laudabilis omni
operi et proprie in minucione sanguinis, et medicaminibus et ceterissimilibus.
	Mars
	Dies laudabilis, bonum
jungi ducibus et regibus,
disponere excercitus, uti
armis et tractare de
bello.
	Dies laudabilis fortunata, bonum jungi regibus et emere bestias et
tractare de bello.
	Dies cavenda, non
bonum jungi divitibus et
regibus; cavendum in ea
omne opus in quo speratur bonum.
	Dies cavenda in omnibus operibus et in ea
nullum bonum est.
	Dies cavenda in omnibus operibus quia nullum bonum est in ea.
	Sol
	Dies fortunata, bonum
jungi consulibus et senibus ac regibus potestatibus principibus et petere
principatum.
	Dies laudabilis, bonum
est in ea jungi senibus
et regibus et eolere terras
ctdisponereomniaopera.
	Dies laudabilis omni
operi si fuerit luna recepta: si non, nullum
bonum set cavenda est
in omni opere.
	Dies cavenda est in
omnibus operibus quia
nullum bonum est in ca.
	In hac dic erit luna
sub radiis, nullum bonnm
nisi in hiis que necesse
sunt occultari et contegi.
	Venus
	Dies laudabilis, jungi
juvenibus et militibus et
querere dileccionem et
ornamentum.
	Dies laudabilis, bonum
est indui novis vestibus,
ornari, et nubere et
omne ornamentum querere causa dileccionis.
	Dies laudabilis, bonum
est emere servos et indui
novis vestibus, adducere
operarios, ornari ornamentis, uti balneis et
delectari.
	Dies laudabilis, bonum
emere servos, indui vestimentis novis, uti medicaminibus digestivis,
si in scorpione opponitur.
	Dies laudabilis' omnibus operibus et peregrinacioni, uti inilitibus,
emere subtilia et petere
uxorem.
	Mercurius
	Dies laudabilis, bonum
est in ea computare,
scribere, et jungi consulibus, scriptoribus, et
disponere opera.
	Dies laudabilis, bonum
jungi scriptoribus, firmare pactum, jungi consulibus, et disponere
opera.
	Dies iaudabilis. bonum
mittere cartulas, tractare
de scripturis, sedcre cum
sapientibus, et Iiiis similibus.
Dies mediocris, in convencione scriptorum regum, et horum similium.
	Dies laudabilis, bonum
jungi seriptoribus et
computatoribus et agere
omnia opera.
﻿
Cum fuerit Luna in capite vel cauda in uno signo, est dies
cavenda in omnibus operibus, et non est capiti vel caude opposicio,
neque quartus aspectus neque trinus sive sextilis. Cum fuerit
Luna separata a malo, et juncta fuerit fortune, erit dies laudabilis.
Cum vero separata fuerit a fortuna et juncta malo, erit e contrario.
Et cum separata fuerit a malo et non fuerit juncta fortune, erit dies
cavenda. Si vero separata fuerit a fortuna et non fuerit juncta
malo, erit dies tota laudabilis. Et cum fuerit Luna cursu vacua,
erit dies illa inutilis, nisi tantum ad quietudinem et introitus
balneorum et usus annore, quod est genus medicaminis quod
aufert pilos; et maxime si fuerit in Scorpione. Item cum fuerit
Luna juncta pluribus planetis si fuerint plures earum fortune, erit
dies laudabilis. Et si fuerint plures eorum mali, erit dies cavenda;
si vero fuerint equales, erit dies mediocris. Si vero fuerit conjunccio Lune cum planetis retrogradis vel combustis aut cadentibus,
erit similiter. Item cum fuerit Luna longe a conjunccione
malorum, id est, cum | fuerit inter ipsam et malos plures gradus,
erit ipsa dies laudabilis in operibus. Et si fuerit longe a conjunccione fortune, erit cavenda in operibus. Et si fuerit Luna in
domo vel in exaltacione sua, vel in aliqua domorum Jovis longe a
conjunccione, erit dies laudabilis. Si vero fuerit in aliis locis, erit
mediocris. Hoc est esse Lune in longitudine ac proximitate sue
conjunccionis cum planetis tam in conjunccione quam in opposicione et in quarto sive trino aspectu vel sextili. Intellige.
Explicit pars secunda de regimine sanitatis regum
principum ac dominorum.


[pars tercia hujus libri]



﻿Incipit pars tercia hujus libri de consideracionibus et utilibus reipublice et regnorum sive naturalibus sive moratibus, cujus capitulum primum est de alkimisticis.
 
DE proprietatibus et qualitatibus et virtutibus quarundam herbarum, et de earum utilitatibus, brevi
tractatu in sequentibus determinabimus. In aliis
siquidem libris nostris plene de proprietatibus lapidum et
viribus herbarum et naturis plantarum declaravimus, et ideo
que nunc sunt dicenda de plantis et de lapidibus quantum ad
presens opus sufficiunt. Set scire debes, O Alexander,
quod sicut in plantis divise  sunt nature diverseque vires
divinitus indite, sic et in lapidibus diverse inveniuntur
species et virtutes, quarum pulcritudines et utilitates precio
inestimabiles maxime et principaliter conveniunt regie magestati; decorantur regum diademata lapidibus preciosis,
quorum pulcritudine visus juvatur, animus delectatur,
dignitas ornatur; et eorum virtute gravissime egritudines
a corporibus expelluntur, sine quibus parum efficax est
medicina; et ideo utuntur medici eis in medicinis ad morbos
gravissimos expellendos. Ingens vero virtus et mirabilis
. tam in plantis quam in lapidibus est collata, set hu|mano
generi est occulta. Set nos in libro de lapidibus et in libro
deptantis exposuimus eorum proprietates plenius et virtutes.
Inprimis, O Alexander, tradere tibi volo secretorum
maximum secretum, et divina potencia juvet te ad perficiendum propositum, et ad celandum archanum. Accipe
ergo lapidem animalem, vegetabilem, et mineralem, qui non
est lapis, nec habet naturam lapidis. Et iste lapis assimilatur quodammodo lapidibus moncium minerarum, et planta-
﻿
rum, et animalium: Et reperitur in quolibet loco et in
quolibet tempore et in quolibet homine: Et convertibilis
est in quemlibet colorem: Et in se continet omnia elementa: Et dicitur minor mundus. Et ego nominabo
ipsum nomine suo quo nominat ipsum vulgus, scilicet,
terminus ovi, hoc est dicere, ovum philosophorum. Divide
ergo ipsum in quatuor partes: quelibet pars habet unam
naturam. Deinde compone ipsum equaliter et proporcionaliter, ita quod non sit in eo divisio nec repugnancia, et
habebis propositum, Domino concedente. Iste | modus est
universalis, set ego dividam tibi ipsum in operaciones
speciales. Dividatur itaque in quatuor, et duobus modus
fit bene et sine corrupcione. Quando ergo habueris  aquam
ex aere, et aerem ex igne, et ignem ex terra, tunc habebis
plene artem. Dispone ergo substanciam aeream per discreccionem, et dispone substanciam terream per humiditatem et caliditatem  donec conveniant et conjungantur,
et non discrepent nec dividantur. Et tunc adjunge eis
duas virtutes operativas, aquam et ignem, et tunc complebitur opus. Quia si permiseris aquam solam  dealbabitur,
et si junxeris ignem  rubefaciet, Domino concedente.
Et pater noster Hermogenes qui triplex est in philosophia optime prophetando dixit:
Veritas ita se habet et non est dubium, quod inferiora
superioribus et superiora inferioribus respondent.
﻿
Operator miraculorum unus solus est Deus, a quo descendit omnis operacio mirabilis.
Sic omnes res  generantur ab una sola substancia, una
sua sola disposicione.
Quarum pater | est Sol, quarum mater est Luna.
Que portavit ipsam naturam per auram in utero,c terra
impregnata est ab ea.
Hinc dicitur Sol causatorum pater, thesaurus miraculorum, largitor virtutum.
Ex igne facta1 est terra.
Separa terrenum ab igneo, quia subtile dignius est grosso,
et rarum spisso. Hoc fit sapienter et discrete. Ascendit
enim de terra in celum, et ruit de celo in terram.
﻿
Et inde interficit superiorem et inferiorem virtutem.
Sic ergo dominatur  inferioribus et superioribus | et tu
dominaberis sursum et deorsum, tecum enim est lux luninum, et propter hoc fugient a te omnes tenebre. Virtus
superior vincit omnia.
Omne enim rarum agit in omne densum. Et secundum
disposicionem majoris mundi currit hec operacio, et propter
hoc vocatur Hermogenes triplex in philosophia.
﻿


Capitulum secundum de mirabilibus lapidibus.

ET de mirabilibus hujus mundi est lapis ille qui pugnat
cum aquis et ventis: vides enim assurgere super aquas
quando currunt aque cum ventis, et nascitur in mari Mediterraneo. Cujus proprietas est hec; si arriperis hunc;
lapidem et posueris ipsum in alio lapide, et tecum portaveris,
non est possibile quod aliquis excercitus possit durare contra
te vel tibi resistere, set fugiet precipitanter coram te.
Sunt et duo alii lapides preciosi mirabilis virtutis qui
inveniuntur in locis tenebrosis, quorum unus est albus
et alter est rubeus, et reperiuntur in aquis salinaticis.
Eorum operaciones sunt hee; albus incipit apparere super
aquas in occasu solis et permanet in superficie aquarum
usque ad medietatem noctis et tunc incipit descendere
deorsum, et in ortu solis proveniet ad profundum: | lapis
vero rubeus contrarium operatur, quia incipit apparere
in ortu solis usque ad meridianam horam, et incipit occidere
usque ad occasum solis. Horum lapidum proprietates sunt
hee: si suspenderis de lapide rubeo unum pondus denarii in
uno equo tui excercitus, equi excercitus tui non cessabunt
hinnire donec auferas ipsum lapidem. Et operacio lapidis
albi est per contrarium quod nunquam hinnient donec eum
tollas. Valent ergo multum ad insidias excercendas et ad
opus excercitus. Proprietas istorum lapidum est hec: si
duo litigaverint adinvicem, ponatur albus lapis in ore alterius; si ei pertineat justicia, loquetur incontinenti; alioquin
obmutescit quamdiu fuerit in ore ejus. Lapis vero rubeus
per contrarium operatur.
Et ego determinabo tibi proprietates et virtutes lapidum
et incantamentorum et de quibusdam plantis in sequenti
tractatu.
﻿


Capitulum 3 de generali cognicione sive universali plantarum mirabilium.

TU plene novisti ex precedentibus tractatibus meis in quibus tractavi tibi de naturalibus et secretis nature, quod ,
gradus et disposicio plantarum est post gradum et disposicionem mineralium, secundum essenciam. Et quod quelibet
planta recipit formam propriam secundum suam originem et
naturam a superioribus naturis vincentem et dominantem
in ea. Et vincens in plantis est aquea natura, et in mineralibus lapidibus est terrea natura. Recipit ergo natura
plantarum extensionem sicut idem recipit aquam per motum
et impulsionem ventorum in suo loco. Et sicut aqua est
diversarum figurarum, quia in eo sunt multe figure, sic
accidit in plantis, quia omnes figure reperiuntur in plantis.
Est itaque vincens in plantis aqua, et non extenditur nisi
per diffusionem. Et operator dissolucionis aquarum est
perpetuus, incessanter operans in suo celo, Mercurius scilicet; quoniam universaliter verum est quod unusquisque
planeta regit et disponit et convenit et assimilat quedam
sue nature. Verbi gracia, Saturnus tenet terram, Mercurius
aquam, Jupiter aerem, Sol ignem. Et non reperitur hec |
conveniencia in planetarum operibus mutabilibus, set in
operacionibus quas semper habent continuas et perpetuas
per virtutem superiorem universalem, que est super omnes
virtutes, istarum operacionum. Et hic non est locus ad
demonstrandum de hiis arduis, set ideo feci mencionem quia
necessarium et nimis utile est tibi propter sequentem tractatum in quo determinabimus de singularibus et individuis
quarundam vegetabilium plantarum. Cognicio igitur pro-
﻿
prietatum istarum rerum spectat ad philosophos, cognicio
vero operacionum naturalium spectat ad medicos.
Et nolo tuam clemenciam latere (vel prudenciam), quia
omne carens lumine de numero vegetabilium a Saturno
regitur et ei attribuitur. Et quicquid vegetabilium est
floridum luminosum a Mercurio regitur et ei attribuitur.
Et quicquid vegetabilium est floridum non ferens fructum,
Marti attribuitur et per ipsum regitur. Omne enim vegetabile floridum et fructuosum Soli attribuitur et per ipsum
regitur. Deinde compone et junge | has divisiones, et
dicas omne vegetabile ferens fructum non florens, sicut est
palma, attribuitur Saturno et Soli. Et omne floridum non
ferens fructum causatur a Mercurio et a Marte.
Item quedam vegetabilia sunt per ramos, quedam per
semina, quedam nascuntur sine semine et sine plantacione.
Patet ergo luce clarius ex predictis quod quelibet species
vegetabilium habet disposicionem propriam que complexionatur, et imitatur virtutem unius planete, et ei assimilatur et
attribuitur, et habet aliam proprietatem que associatur et
attribuitur virtute duorum planetarum vel plurium, secundum quod potest suscipere. Et juvat unamquamque proprietatem ejus quod ei attribuitur, scilicet, illa virtus
naturalis planete, scilicet, que disponit suam speciem in
colore et sapore et odore et figura. Et anima racionalis
omnes istas proprietates et virtutes colligit, quoniam
. occurrunt ei et inmutantur per eam; | et facit eas durare
per tantum temporis quantum sibi diffiniunt et designant ex
sua virtute, quia non est actus sine motu et non est operacio
sine Deo  nec sine termino.
Et sic invenies quamdam speciem vegetabilium nocivam,
﻿
et quamdam speciem sanativam. Et quedam species
generat leticiam, et quedam gaudium, et quedam facit
amorem, et quedam odium. Quedam ferentibus ipsam
tribuit reverenciam et honorem, et quedam abjeccionem
tribuit et contemptum. Et quedam facit videre falsa
sompnia, quedam verissimam visionem. Quedam generat
probitatem et fortitudinem, et quedam pigriciam et debilitatem. Quedam sanant corpora et servant a venenis mortiferis, quedam corrumpit corpora et infert mortem. Et ego
faciam tibi mencionem de hiis speciebus cum argumentis et
probacionibus manifestis.


Capitulum 4 de plantis in speciali mirabilibus, scilicet, de qualitate et proprietate quarundam plantarum et virtute.

ILla quippe species vegetabilium que generat reverenciam
et honorem est quedam arbor habens folia convoluta,
forma vero est rotunda, et fructus ejus similis. Virge
ipsius arboris sunt humide et odor suavissimus. Qui igitur
evellit ipsam in nomine suo et portat secum, pro certo
adquirit sibi reverenciam et honorem.
 Est et alia arbor que surgit in longitudine unius brachii
habens folia longa, humida, habencia in se lineas albas.
Qui vero portaverit de substancia illius arboris exaltabitur.
Est et alia arbor habens folia sua jungencia et ejus
﻿
palmites exceduntur super terram, cujus odor bonus. Qui
istam portaverit erit levis, probus, letus, et audax: cum
isto vero bonum est pugnare vel litigare, quoniam suus
adversarius subcumbit, et ipse in suis operibus triumphabit.
Et de speciebus arborum est quedam species que habet
cuspides et plantatur et habet folia oblonga, et amittit folia
sua antequam ferat flores, et habet tres flores oblongos,
rubeos, suavis odoris. Qui ipsos flores comedit, accidit ei
risus atque gaudium. Qui vero evellit eam cum cuspide et
foliis, et suggit florem cogitando de aliqua persona feminea,
facit eam succendi in amorem ejus.
Est et alia arbor que vocatur androsmon que nascitur in
terra Sin, et est complexa habens folia sicca et parva nimis,
et semina nimis parva, rotunda, intrinsecus alba. Si tu
ergo sumpseris septem grana de seminibus in nomine alicujus persone, et triveris ea in nomine ipsius in ortu
Luciferi et Veneris, ita ut radiis ipsorum tangant ipsa, si
dederis ei bibere, scilicet, illa septem grana trita, aut
comedere, permanebit timor tuus et amor in corde suo et
semper obediet tibi toto tempore vite sue.
Et de speciebus plantarum est quedam planta que generat
langorem, cujus cuspis plantatur, cujus palmites extenduntur
per unum brachium, cujus flores sunt albi precedentes folia,
non ferens fructum. Proprietas ipsius est Martis et Mercurii;
ejus naturae stignea et aerea. Qui portat hanc herbam secum
nunquam illo tempore erit sine langore donec reiciat ipsam.
Est eciam de genere plantarum quedam herba sanativa,
cujus semina seminantur, cujus racemi sunt quadrati, cujus
folia sunt rotunda, cujus flores sunt celestis coloris, cujus
semina sunt rubea, cujus odor suavis, boni effectus. Qui
biberit ex ea vel odoraverit ejus odorem sanabitur de cattarro
vel de melancolia et de sollicitudine et de timore et de
frenesi et frigore, et de multis aliis infirmitatibus.
Est (eciam alia planta que dicitur fertilidon, cujus proprietas est generare odium et contemptum.)
﻿
Et alia planta que dicitur macrafon, et hec est validissima
ad amorem et reverenciam.
O Alexander, perfeci tibi quod promisi tibi recitare, et
solvi plena solucione, esto ergo semper virtuosus triumphator,
et Deus gloriosus te regat et dirigat et custodiat; cujus |
bonitatem omnis percepit creatura.


Capitulum 5 de mirabilibus justicie et de bonis que nascuntur ex ipsa.

IUsticia est commendacio (sive condicio) laudabilis de
proprietatibus Altissimi simplicis et gloriosi. Unde et
regnum debet esse ejus quem Deus elegit et constituit
super servos suos, cui committenda sunt negocia et regimina
subditorum, qui debet speculari et defendere possessiones et
divicias ac sanguinem subditorum et omnia opera eorundem,
sicut deus eorum. Ergo in hoc assimilandus est Deo, et ideo
oportet regem assimilari et imitari Altissimum in omnibus
suis operibus. Deus vero sapiens est atque sciens, et ejus
preconium  et ejus nomina gloriosa sunt in ipso, et magnitudo ejus dominii major est omnibus et supra comendacionem, ergo et sapiencia ejus est supra omnem comendacionem:
contrarium ejus injuria et ejus oppositum est injusticia.
In justicia extiterunt celi creati et constituti sunt super
terram: in justicia eciam missi fuerunt prophete sanctissimi.
Justicia autem est forma intellectus quam creavit Deus gloriosus, et perduxit cre|aturam suam ad ipsum, et per justiciam
edificata est terra et constituti sunt reges, et obediunt et
domesticantur subditi; per ipsam domesticat terribile et
appropinquat remotum, et salvantur anime et liberantur
ab omni vicio, et erga reges suos ab omni corupcione.
﻿
Et propter hoc dixerunt Indi, Justicia regnantis utilior
est subditis quam fertilitas temporis. Et adhuc dixerunt:
dominator justus melior est quam plurima fortuna. Inventum
eciam est(scriptum vel)sculptum in uno lapide lingua Caldea:
Rex et intellectus sunt fratres alter altero indigens, nec sufficit unus sine reliquo. Et omnes res in universo creantur
a justicia, et ipsa est causa intellectus qui ponit ejus
esse et (essenciam vel) operacionem. Ipsa est actus ejus.
Ipse est judex justus, ergo et essencia justicie et radix
ejus ab intellectu, et ipse est operans et deducens eam
ad hoc ut sit, ipsa  est ejus potencia et operacio, | ipsa est
ejus intencio et ipsa  est speculacio sciencie. Ipse, id est,
finis intellectus est judex operans et recipiens id quod pervenit ex actu8, et in eo quod  recipit est ipsa justicia.
Apparet autem quod justicia est duplex, manifesta et occulta. Manifesta, quando manifestatur ex actu operante justa
opera; in condicionibus justicia est recta ponderata et mensurata per ipsum intellectum, et judicium ex ipsa sortitur
nomen. Occulta, vero, est fidelis credulitas judicis operantis
opera sua1 et certitudo ac conformacio suorum dictorum.
Apparet ergo, ut prediximus, quod rex assimilatur in
justicia simplici Altissimo, et propter hoc convenit ei ut sit
firmus et summus in omnibus operibus suis, propriis et
communibus. Qui ergo declinat a propria vel communi
justicia, non est justicia Dei in eo; set ille justiciam Dei
﻿
habet qui considerat quid possit justicia Altissimi, et
quod voluntas ejus sit in hiis que vult Altissimus. Et qui
credit totaliter ln hoc,quia per ejus fidem consequitur legem
que est perfeccio dominii. | Et prout apparebit justicia in
operibus suis, complectitur corda subditorum, qui prout
apparebunt opera sua, sic fient et sencient opera subditorum de ipso, et judicabunt subditi de ipso.
Et proprietas justicie et communitas sunt in diversis
gradibus, et transgressiones justicie inde differunt. Et
justicia est nomen relatum ad aliquid dictum, et justicia
est correccio injurie et rectitudo statere et fortitudo status
rerum et forma mensure, et est collectivum  nomen spectans
ad curialitatem et ad modos largitatis et ad operacionem
bonitatis. Et justicia dividitur in divisiones, quia est justicia
que spectat ad judicium apud judices, et est justicia pertinens
ad hominem in raciocinio sui ipsius, et in hiis que sunt
inter se et Creatorem suum. Statue ergo justiciam in hiis
que sunt inter te et populos, scilicet, commensuraciones
morum et federa signata ac firmata per justiciam. Et ego
exem|plificabo tibi formam laudabilem sapienciam philosophicam valde caram, que monstrabit tibi quicquid est in
hominibus universaliter, que complectitur regnum subditorum et demonstrat gradus eorum, et qualitates et radices
ejus, quod oportet habere de justicia in quolibet gradu.
Dividitur ergo in duas divisiones circulares spericas, et
in ea que continentur cum eis, et quelibet divisio est unus
gradus. Incipe ergo a quavis divisione et dabit tibi illud
﻿
quo nichil est preciosius, videlicet, circulum firmamenti cum
aliis circulis celestibus et angelicis spiritibus qui sunt in celis.
Et quando fuerunt ordinaciones sive regimina tam in
inferioribus quam in superioribus ad conservanciam hujus
mundi, visum est mihi debere incipere tali modo in mundo,
et hec est utilitas hujus libri et hec est ejus figura.
de creacione primordialis materie.
Mundus est ortus seu viridarium, ejus materia (vel substancia vel sepes ejus) est judicium (scilicet Dei angelorum et
hominum): Judicium est dominator | vallatus (vel dominacio
vallata) lege: Lex est qua rex regit regnum: Et rex est
pastor qui defenditur a proceribus: Proceres sunt stipendiarii
sustentati pecunia: Pecunia vero est fortuna que colligitur a
subditis: Subditi autem sunt servi quos subjecit justicia: Justicia vero est que intenditur perseinqua est salus subditorum.
﻿


Capitulum sextum de creatis, in quibus attenditur justicia naturalis et quot sunt celi.

SCias quod illud primum quod creavit Altissimus gloriosus
est simplex spiritualis substancia in fine perfeccionis et
complementi bonitatis, in qua sunt forme rerum omnium, et
vocatur intelligencia;  et deinde ex alia substancia  exivit
alia substancia minor gradu suo | que vocatur universaliter
anima.
Et alia substancia est que vocatur hyle  (aliter, et progressa fuit ex illa anima alia substancia que vocatur hyle),
﻿
ante commensuracionem, que extenditur in longitudinem
et latitudinem et profunditatem, in quo factum est corpus
simpliciter.
Deinde corpus habens figuram nobilissimam que superat
omnes figuras et est verior comparative et antiquior et
remansit in loco uno sperarum et planetarum id quod
fuit purius ex eo et quod fuit simplicius.
Prior ergo sperarum est spera circumdans usque ad
terminum spere Lune. Et sunt decem celi, unum intra
aliud infra se invicem. Prima ergo et superior sperarum |
est spera circumdans: deinde infra ipsam spera siderum.
Post quam est spera Saturni, et sic usque ad speram Lune.
﻿
scilicet, post quam est spera Jovis, et post spera Martis, et
post spera Solis, et post spera Veneris, et post spera
Mercurii, et post spera Lune, infra quam est spera elementorum que sunt ignis, aer, aqua, terra. Ergo terra est in medio
elementorum omnium, et est densior substancia inter corpora
et spissior essencialiter.
Et postquam ordinate fuerunt hec spere, quedam in
quibusdam in se ipsis, sicut dictum est, juxta sapienciam
et disposicionem simplicis Gloriosissimi in disposicione
mirabili et pulcritudine ordinatissima, mote sunt spere
circulariter | in suis partibus, et planetis super elementa 4
et viciscitudinaliter super ea, et facta sunt nox et dies, et
hyemps et estas, et estus et frigus, et commixta sunt
quedam in quibusdam, et contemperatum est rarum cum
denso, et quod in eis erat ponderosum cum eo quod est
leve, et calidum cum frigido, et humidum cum sicco. Et
tunc composite sunt ex eis ex longitudine temporum
universe species compositorum corporum et contemp(er)ate, que sunt originalia sive minere, et vegetabilia, et
 animalia.
Sunt ergo originalia quecunque congelantur in visceribus
terre, et in profundis marium, et in concavitatibus moncium,
et tumorositatibus inclusis, et ex vaporibus ascendentibus,
et ex humiditatibus congelatis in concavitatibus cavernarum,
in quibus aqueitas et terrestritas magis dominatur, sicut
aurum, argentum, es, ferrum, plumbum, et stagnum, lapides
margarite, corallus, vitreolum, alumen et hujusmodi similia,
que | videntur et cognoscuntur. Animal vero est omne
genus quod movetur et sentit et transit de loco in locum
per seipsum, et aeritas in ipso magis dominatur. Vege-
﻿
tabilis vero composicio nobilior est originali: animal vero
nobilius est in composicione quam sit vegetabile.
Homo vero nobilior est in composicione universorum
animalium et igneitas in eo magis dominatur, et convenierunt in ejus composicione omnia universe res que
pariuntur et inveniuntur in entibus simplicibus et compositis, quia homo est ex corpore denso commensurato et
ex anima que est simplex substancia spiritualis.


Capitulum 7 quod anima propria cujuslibet primo debet sciri a quolibet, et de divisione virtutum anime et de regiminibus et statibus anime in hac vita et futura.

TE vero oportet si tu es sciens supra sciencias et veritates
encium et existencium, quod tu incipias inprimis a
cognicione tue anime que propinquior est tibi ceteris aliis,
deinde post hanc habere scienciam ceterorum.
Scias ergo quod anima universalis est vis spiritualis orta
post intelligenciam voluntate divina, et habet tres vires
currentes in corporibus sicut lumen solis in partibus aeris, |
una virium est intellectiva, secunda est sensitiva, tercia est
vegetativa, quam illustravit gloriosus Deus septem viribus,
que sunt attractiva, retentiva, digestiva, expulsi(v)a, nutritiva,
generativa, informativa. Operacio ergo hujus vis generative
in comparacione corporis humani est in recepcione spermatis in vulva, et in ejus disposicione durat per septem menses,
et postquam perfecerit hoc tempus quod premensuratum
est ab altissimo Deo glorioso et sublimi, tunc transmittit
﻿ipsam animam  animalis sensibilis de illo loco  usque ad
egressionem ad habitaculum, scilicet, hominum, et adquirit
aliud regimen usque ad complementum 4 annorum.
Deinde reddit ipsum puerum virtuti racionabili, que inmutat nomen vel naturam sensibilium, et tunc adquirit aliud
regimen usque ad complementum 14 annos, quia in
15mo anno potest generare. Et tunc adest vis intellectiva denunciativa figurarum seu similitudinum, et interpretaciones sensibilium, et adquirit aliud regimen usque
ad comple|mentum 30 annorum. Tunc advenit vis judicialis, seu philosophica que speculatur formas intellectuales,
et tunc adquirit aliud regimen usque ad complementum 50
annorum. Tunc accidit vel adest ei virtus regitiva voluntaria, et tunc habet aliud regimen usque ad complementum 70 annorum. Tunc venit virtus legalis plantativa
originalium, et adquirit inde aliud regimen usque ad finem
vite.
Si ergo anima sit perfecta et completa ante separacionem
ejus a corpore, perficietur a virtute universali, que1 sublimatur per ipsam et deducitur usque ad supernam per-
﻿
feccionem, et tunc adquirit aliud regimen donec perveniat
ad circulum seu firmamentum intelligencie cui bene
complacuit.
Si vero non, anima dilabitur  usque ad abyssum inferiorum: deinde recipit eam regimen sine spe placendi Deo.


Capitulum 8 de 5 sensibus corporis servientibus intellectui, sive de homine et ejus 5 sensibus quasi de rege et ejus 5 bajidis vel consiliariis.

QUando ergo creavit Deus altissimus hominem et fecit
eum nobilissimum animalium, ei precepit, prohibuit,
punit, remunerat eum, et constituit corpus suum civitatem
quandam, et ejus intellectum regem in ipsa, et collocavit
eum in nobiliori loco ipsius hominis et superiori, quod est
capud. Constituit ei 5 bajulos regentes ipsum, presentantes
ei quecunque sibi sunt necessaria et ea quibus juvatur,custodientes nichilominus ipsum ab omni eo quod est ei nocibile.
Et non habet existenciam nec perfeccionem nisi per ipsos,
et constituit cuilibet istorum 5 bajulorum seu sensuum
suum judicium proprium quo differt et separatur ab aliis
compaginibus, et habent modum communem quo communicat aliquis cum aliis. Et generatur ex colleccione et conveniencia judiciorum essencia et perfeccio suorum operum.
Ergo 5 bajuli predicti sunt 5 sensus qui sunt in oculo,
in aure, in naso, in lingua, in manu.
﻿
Sensata ergo oculi sunt visibilia que sunt 22 species,
que sunt lux et tenebre, color, remocio,situs et propinquitas,
corporeitas, figura, magnitudo, continuacio, discrecio vel
separacio, numerus, motus, quies, asperitas, levitas, diaphoneitas, spissitudo, umbra, obscuritas, pulcritudo, turpitudo,
similitudo et diversitas. Multa tamen collocantur  et comprehenduntur sub hiis.
Sensata vero auris sunt auditus sonorum, et sunt due
species soni, scilicet, animalis sonus et non animalis. Sonus
vero animalis est duplex, scilicet, racionalis et irracionalis.
Racionalis pertinens ad loquelam humanam, irracionalis
sonus sunt hinitus equi, garritus avis, et hiis similia.
Sonus vero non animalis, ut fragor arborum et collisio
lapidum et hiis similia quibus non inest vita, sicut tonitruum,
timpanum, fistula. Scias eciam quod quelibet vox in ordine
suo universo, quando movetur aer deferens ipsam, movetur
cum ipso ipsa spiritualitas  nobilis, ita ut non commisceatur
pars cum parte  donec perveniant usque ad ultimum apud
sensum scilicet, auditum, | tunc enim defertur per ipsum ad
virtutem ymaginativam.
Sensatum vero lingue fit per viam gustus, et saporis 9
sunt species, scilicet, dulcedo, amaritudo, salsedo et unctuositas, acetositas, insipiditas, ponticitas, stipticitas, et acuitas.
Et sensus qui est in manum est in vi tactiva seu palpativa, et cursus ejus in calido et frigido, aspero et leni, et in
omnibus predictis de visu preter lucem et colorem. Et vis
tactiva est insita et contenta inter duas pelles, quarum una
﻿
est in superficie corporis et alia manet in eo quod spectat
ad carnem.
Sensatum naris sive olfactus qui est quintus sensus est
odor, cujus species secundum naturam sunt tot quot sunt
saporis, set quia homo inter omnia animalia habet pejorem:
odorem, ideo non distinguit discrete species odoris omnes
set extremos quia maxime differunt, ut odor suavis et
fetidus sive horribilis.
Quando ergo adquisitus est quilibet istorum sensuum
quos Deus contulit huic regi, scilicet intellectui, oriuntur ex i
radice cerebri pelles subtiles lenes, sicut tele aranearum, et
sunt quasi velamen | et cortina huic regi. Quando ergo
presentatur id quod habet quilibet sensus et provenit illud
usque ad illas pelles que sunt in ipsa substancia cerebri,
tunc congregantur vestigia sensatorum  apud virtutem ymaginativam, que representat ea virtuti cognitive que est in
medio cerebri ut speculetur ea et colligat et studeat in
earum figuris, et exemplis, et cognoscat in eis juvativa et
nociva, et ut operetur juxta mensuram que provenit ei ex
illis.
Constitucio ergo et existencia corporis existit in istis
quinque sensibus prenominatis. Perfeccio ergo cujuslibet
rei est in 5 rebus. Planete namque quorum moventur
spere circulariter sunt 5 ut Saturnus, Jupiter, Mars, Venus,
Mercurius. Et genera animalium sunt 5, scilicet homo.
volatile, et aquaticum, et gressibile5, et quod serpit supra
ventrem. Et quinque sunt sine quibus non perficitur aliqua
planta que nascitur ex terra nisi concurrant et conveniant
in ea, et sunt stirpes et rami et folia et fructus et radices.
﻿
Et 5 sunt toni musicales | qui si non essent non perficeretur
aliquis cantus et sonans. Et quinque sunt dies nobiles de
universis diebus anni, in ultima parte Maii. Et quinque
sunt porte maris.


Capitulum nonum de consiliariis regis et de modo consilii.

SInt ergo bajuli tui 5 et consiliarii tui quinque in comprehensione operum tuorum, et quilibet eorum sit
separatus, quia tunc utilior est tuis operibus. Reserva ergo
tuum secretum, et ne incipias eis dicere quod habes in corde,
et non ostendas alicui eorum eleccionem consilii quod apud
te est, et non indica eis quod velis ab eis mendicare consilium quia tunc contempnerent te, nec eis consilium tuum
indicas. Tempta ergo in anima tua eorum voluntates, sicut
facit cerebrum ex hiis quo proveniunt ei ex sensibus, et declina ab eorum consiliis in eo quod contrariantur voluntati tue.
Et propter hoc dixit Hermes quando fuit interrogatus
quare judicium ejus qui dat consilium melius est judicio
querentis consilium, respondit: Quoniam judicium querentis
querentis consilium exploratum est a voluntate. Et hoc |
verbum est verum. Quando ergo congregas eos pro aliquo
consilio dando in tua presencia, non immisceas aliud consilium cum eis, audias ergo in quo conveniunt. Si ergo
festinanter respondent et concordant cito, resiste eis tunc in
hoc et ostende eis contrarium ut prolongetur eorum cogitacio
et retardentur ad ultimum cogitantes sive in consilio meditantes donec per multam meditacionem perveniant ad
ultimum et finem consilii.
Quando ergo perceperis rectitudinem consilii in verbis
eorum, vel in verbis alicujus eorum, fac eos conquiescere, et
non manifestes eis vel ostendas in quo voluntas tua quiescat
﻿
donec egrediatur in actum et experienciam. Et considera subtiliter et diligenter quis magis ducit ad rectitudinem consilii,
et juxta mensuram amoris quam habet erga te et desiderium
et in prosperitate tui regiminis recipias ejus consilium.
Et cave ne preponas alterum alteri set adequa eos in
donis et gradibus et in omnibus operibus suis. Quid ergo
magis est causa destruccionis regni et operum regis in prolixitate dierum ac temporum quam exhibere | majorem
honorificenciam quibusdam bajulorum supra quosdam, set
ipsi debent esse pares. Et quia non est inconveniens homini
quando salubre habet consilium sectari illud et operari, ideo
nichil sine consilio faciendum est.


Capitulum decimum de varietate complexionis et morum per constellacionem nativitatis, sive de varietate judicii et consilii et consulencium, et corum eleccione per constellaciones in nativitatibus suis que confirmantur per pulcra exempla.

ET ego dico tibi quod judicium imitatur corpus; quando
ergo debilitatur corpus debilitatur judicium.
Et est consideranda genesis in quibusdam, quia generatus sepe disponitur juxta naturam planetarum et vim que
sunt in regione sue geneseos  sive generacionis. Et si forte
contingat quod genitores genitum doceant aliquam arcium;
natura superior trahet (vel attrahet) eum multociens ad
artem sideris sibi convenientem.
Nam simile huic accidit quibusdam hominibus qui convenerunt in quadam villa et hospitati fuerunt apud quendam
﻿
textorem cui natus est in illa nocte filius, cujus genesim
hospites accepe|runt et ordinaverunt ejus planetas. Fuit
ergo ejus genesis in Venere et Marte, gradu suo existente;
Geminis cum Libra, sidera vero contraria et pessima nondum fuerunt orta. Ostendit ergo eis genesis quod puer;
erat futurus sapiens, curialis, velocis manus, boni et ydonei
consilii, et diligendus a regibus. Occultaverunt ergo hoc,
celantes a patre. Crevit ergo natus in prosperitate, et crediderunt ac nisi sunt genitores ejus instruere eum aliquam
artem de operibus suis. Set ex toto nichil potuit ex hiis
addiscere. Verberantes autem ipsum et flagellantes gravissime, exposuerunt ipsum voluntati sue. Inclinavit ergo
se juvenis ad homines possidentes disciplinam et adquisivit
sciencias et scivit cursus et tempora supercelestia et mores
ac regimina regum, et ecce ! factus est bajulus regis et
dominator magnus potens valde.
Contrarium huic accidit ex mirabilibus operibus et disposicionibus planetarum et naturis eorum id quod evenit | in
duobus natis regis Indie, facta comparacione ad genesim,
set occultum fuit regi. Quando ergo crevit unus puerorum
credidit rex eum instruere scienciis; misit ergo eum per
Indiam et per alias provincias honorifice, sicut decuit filium
tanti regis, set nichil profuit diligencia patris, quia non
potuit inclinare animum suum et naturam, nisi ad artificium
fabrile. Propter quod turbatus est rex valde convocavitque
sapientes omnes sui regni, qui requisiti omnes conveniunt
in hoc quod relinqueretur hiis ad que natura pueri reducebat
eum. Factum est ergo ita, et multociens accidit huic simile
sicut est satis cognitum.


Capitulum 11 adhuc de leccione consulencium, et de variis articulis corum et consiliorum, sive de consiliario eligendo et de consilio in omnibus agendo et perquirendo.

O Alexander, noli contempnere parvam staturam in
hominibus, et quem videris diligere scienciam et
﻿
habundare in via sapiencie et morum et declinare ac fugere
semitam viciorum: talem ergo dilige et habeas juxta te, et
precipue tunc quando videris ipsum excercitantem animum
suum in hiis virtutibus. Talis enim consuevit esse bone
eloquencie, et bene morigeratus, curialis et sciens historias
eorum qui nos precesserunt | de gentibus. Non preponas
ergo aliquid faciendum vel postponas absque ejus consilio.
Dilige ejus societatem, quia talis diligit veritatem et quod
decet regiam magestatem consulit et removet contrarium.
Firmus est in animo, constans in corde, fidelis et justus sive
rectus suis subditis. Scias ergo hoc. Tale enim consilium
rectificat bajulos et ordinat et augmentat regnum regum.
Nec facias aliquid prepostere, preponendo postponenda et
postponendo preponenda. Nichil penitus agas sine consilio
philosophico. Philosophi enim dixerunt quod consilium
est oculus futurorum.
Et in libris Persarum legitur quod quidam rex eorum
consuluit barones suos et quesivit consilium a bajulis suis
super quodam secreto valde quod fuit revelatum regine
cuidam dilecte ab eo. Respondit ergo unus eorum: Non
oportet quod rex querat aliquod consilium a nobis super
aliquo suo facto vel secreto, set separatim querat a quolibet
secretum suum. Quia in secretis consiliis talia revelantur
uni que non communiter coram pluribus vel multis dicuntur,
nec debent revelari multis: sic ergo perfice. Profecto ergo
dico | quod non oportet hoc fieri in omnibus operibus, immo
convenit ut hoc fiat cum consideracione. Convenit eciam
quod vocentur ad presenciam tuam in prosperitatibus suis
in ligando et solvendo secundum proprietates arguendo
atque solvendo sicut premisimus: quoniam quidam philosophorum dixit quod regis sapientis sapiencia augmentabitur
per consilium bajulorum bonorum, sicut augmentatur equor
﻿
per recepcionem fluminum et aquarum. Et poterit multa
adquirere per prudenciam et per consilium que non poterit
habere per potenciam bellatorum.
Et in libro cujusdam Medorum mandatum est filio suo:
Fili, necessarium est tibi habere consilium quoniam  unus
es in hominibus. Consule ergo illum  qui poterit liberare
a potente. Et noli parcere inimico set in quantum et
quantumcunque et quocunque modo honesto poteris tuam
in ipso victoriam manifesta, et in quolibet tempore.
Cave tibi a potencia inimici, nec habundancia tui sensus
in tua credulitate, nec altitudo tui status in temetipso impediat quin semper agreges tuo consilio consili|um alienum,
quoniam alienum si placet et sit tibi utile amplectendum
est et implendum, et tuum semper remaneat penes te. Si
vero discrepent a tuo arbitrio, tunc est tuum examinare
et considerare, et si est juvamentum et utile super eo quod
considerasti, amplectere ipsum, et si est inutile, abstine ab
eodem.


Capitulum 12 de numero bajulorum, et quod non constituatur unus solus bajulus in regimine, set 7 si poterit fieri, vel tres ad minus, et de bajulis experiendis temptandis et probandis, et de signis quibus cognoscitur an boni an mali sint consiliarii.

SOllicite et diligenter moneo te et do tibi optimum consilium quod nunquam constituas unum bajulum solum
in regimine loco tui, quoniam ejus consilium posset destruere
et corrumpere regnum tuum et convertere subditos et proceres ad se et intendere propriis utilitatibus et excogitare
declinacionem tuam, et multa alia que longum esset
enarrare. Si forte non occurrant tibi quinque bajuli qui
tibi placeant sint saltem tres et non minus, quia maximum
﻿
bonum proveniet ex hoc scilicet, ex tribus, quia nisi tertius |
esset nichil penitus nosceretur. Quia primum super quod
fundate sunt omnes res est trinitas, et per quinarium mediantur, et per septenarium perficiuntur. Quia 7 sunt celi,
et 7 planete et 7 sunt dies, et circuitus Lune septenarius,
et dies pocionis seu medicine sunt septem, et dies peryodi
sunt 7 et multa alia spectant ad septenarium numerum
quorum enumeracio esset longa.
De temptacione bajulorum.
Et unum ex hiis quibus temptare poteris bajulum quemlibet tuum est quod ostendas ei te indigere pecuniam. Si
ergo ducat te ad distraccionem eorum que sunt in thesauro
tuo, et ostendat hoc esse expediens, scias quod nullum capud
precii ponit in te. Et si inducat te ad recipiendum pecuniam subditorum, erit corrupcio regiminis, et odient te ultra
modum. Si ergo exponat tibi quod habet, et dicat: Hoc
est quod de tua gracia et dominio tuo adquisivi: offerens
ipsum tibi, iste est merito comendandus et omni laude
dignus, utpote eligens et volens confusionem sui ipsius pro
tua gloria.
Temptabis eciam bajulos | tuos in donis et muneribus
faciendis. Quem ergo illorum videris conari et intendere
super hiis ultra modum, nullum bonum speres in eo. Et
ille bajulus qui anelat pecunie acquirende, et ad thesauros
observandos, non confidas in eo, quia ejus servicium est
propter aurum, et dimittit pecuniam currere cum sensibus
hominum, et est profunditas sine fundo, et non est in
﻿
eo terminus sive finis, quia quanto magis crescit pecunia
crescit intencio acquirendi et sollicitudo. Et hoc in bajulo
est causa corrupcionis regni multis de causis, quia forte
amor pecunie et ardor inducet eum ad tuam mortem vel ad
illum qui ad hoc intendit.
Et ideo conveniens esset quod tuus bajulus non elongaretur a tua presencia, et precipias ei quod non habeat
tractatum vel frequenciam cum aliquo regum ex regibus,
et non legat eis epistolam nec mittat eis nova. Et cum
perceperis talia, muta eos sine mora, quoniam animi veloces
sunt et facile declinant ad promissiones et contrarias voluntates. Et utilior ex bajulis tuis est qui magis diligit vitam
tuam et obedienciam, et qui magis inducit subditos ad tuum
honorem et amorem, et qui exponit tibi res suas et | personam ad placitum, et qui habet has virtutes et mores quos
enumerabo.


Capitulum 13 de specialibus condicionibus. sive de bonis moribus et virtutibus optimi bajuli.

INprimis oportet quod habeat perfeccionem membrorum
que conveniunt operacionibus pro quibus eligitur et
propter que.
Secunda bonitate apprehensionis et voluntatem ad intelligendum id quod dicitur.
Tercio quod sit bone memorie ejus quod audit et apprehendit, ita quod nichil tradat oblivioni.
Quarto quod sit considerans et percipiens quando ingreditur difficultas, sicut predixi.
Quinto quod sit curialis, affabilis, dulcis lingue, ita quod
lingua cordis concordet et respondeat cogitacioni, sit eciam
 expedite lingue seu eloquencie.
﻿
Sexto quod sit penetrabilis in omni sciencia, et precipue
in arte arithmetica que est ars verissima demonstrativa qua
attrahitur natura.
Septimo quod sit verax in verbis, diligens veritatem.
fugiens mendacium, bone composicionis in moribus et bone
complexionis, suavis mansuetus et tractabilis.
Octavo quod sit sine nota crapule et ebrietatis in cibo et
potu, et sine nota coitus, declinans ludos et delectacionem.
Nonum est quod sit magnanimus in proposito et diligens
honorificenciam. |
Decimum quod aurum et argentum et cetera accidentalia
hujus mundi sint contemptibilia apud ipsum, et non sit ejus
propositum nec intencio nisi in hiis que conveniunt dignitati
et regimini, et quod diligat proximum et remotum.
Undecimum quod diligat et amplectetur justos atque
justiciam, odio habens injuriam et offensam, reddens unicuique quod suum est, subveniens oppressis et hiis qui
injuriam paciuntur, removens penitus omnem injusticiam,
nullam penitus faciens differenciam in personis et gradibus
hominum quos  Deus creavit equales.
Duodecimum est quod sit fortis et perseverantis propositi
in hiis que sibi videntur agenda, audax sine timore vel
pusillaminitate.
Tercium decimum est quod sciat omnes exitus expensarum, et non lateat eum aliqua utilitas que ad ipsum regnum
spectat, et non conquerantur subditi sui aliquo modo
querimonie nisi in permissis casibus, in quibus prodesse
poterit.
Quartum decimum est quod non sit verbosus vel emittens
multos risus, quia temperancia multum placet hominibus, |
exhibens se curialiter hominibus et benigne tractans.
﻿
Quintumdecimum quod sit de numero non utencium
vinum et alia xennia, et sit curia sua patens omnibus advenientibus, et quod sit intendens ad explorandum et inquirendum nova de omnibus, confortans subditos et corrigens
opera ipsorum, consolando eos in adversitatibus, deferens
quandoque et tollerans illorum simplicitatem.
De naturis et condicionibus hominis.
Scias ergo quod non creavit Deus gloriosus creaturam
sapientiorem homine, et non colligit in aliquo animali quod
in eo collegit. Et non potes reperire in aliquo animalium
consuetudinem vel morem quem non invenies in homine.
Quoniam audax est ut leo, timidus ut lepus, largus ut gallus,
avarus ut Jupus, iracundus ut canis, durus et hastutus ut
corvus, durus et austerus ut cervus, pius ut turtur, maliciosus
ut leena, privatus et domesticus ut columba, versipellis et
dolosus ut vulpis, simplex et mitis ut agnus, velox et agilis
ut capriolus vel hinniculus, tardus et piger ut ursus, preciosus et carus ut elephas, vilis et stolidus ut asinus, rebellis
et parvus  ut | rex vel regulus, obediens et humilis ut pavo,
fatuus ut strucio, utilis ut apis, dissolutus et vagabundus
ut caper (vel aper), indomitus sicut taurus, mutus ut piscis,
racionabilis ut angelus, luxuriosus ut porcus, maliciosus ut
bubo, utilis sicut equus, nocivus ut mus. Et universaliter
non reperitur animal aliquod seu vegetabile seu originale
vel minerale, nec celum sive planeta nec signum, nec aliquod
ens de omnibus entibus, habens aliquid proprium, quin illud
proprium inveniatur in homine: et propter hoc vocatus est
minor mundus.
﻿


Capitulum 14 quod non est confidendum in homine alterius legis, vel de confidencia in homine non habenda nisi sit tue legis et professionis.

ET nunquam speres in homine qui non credit legem
tuam. Et cave ne accidat tibi quod accidit duobus
hominibus qui dicuntur associati fuisse in uno itinere, quorum
unus erat Magus orientalis, reliquus vero Judeus. Magus
equitavit mulam quam nutrivit ad placitum suum, que
portabat universa necessaria sua quibus indigebat viator.
Judeus vero incedebat pedes non habens | cibum nec alia
necessaria. Dum ergo confabularentur adinvicem in via.
dixit Magus Judeo: Que est lex tua, et que est fides tua?
Respondit Judeus: Credo quod in celo unus est Deus quem
adoro, et expecto ab eo bonum anime mee et remuneracionem, et illis qui conveniunt mecum in lege mea. Et
fides mea et credulitas mea est quod qui discrepat mecum
in fide mea et lege mea licitum est mihi tollere sanguinem
suum, pecuniam suam et accidens suum, id est, uxorem,
parentes et genitores. Insuper maledictum est mihi si
servo ei fidem vel juvo ipsum in aliquo vel facio secum
justiciam vel parco ei. Consequenter, inquit Mago, demonstravi in quid tibi legem meam et fidem meam, redde
ergo me certum de lege et fide tua.
Cui respondit Magus: Fides et credulitas et lex mea
hee sunt. Inprimis, volo mihi ipsi bonum et filiis generis
mei, et nolo alicui creature Dei malum, neque sequentibus
legem meam neque discrepitantibus mecum in eadem. Et
credo equitatem et misericordiam servandam cuilibet viventi,
et nulla injuria placet mihi. Videtur eciam mihi si quid mali
accidat alicui vivencium, quod illud malum me contingat et
me conturbet. Affecto eciam | prosperitatem et sanitatem
et incolumitatem et felicitatem accidere omnibus hominibus
universaliter.
﻿
Tunc, dixit ei Judeus: Quid si injuria vel offensa fiat tibi?
Cui Magus: Scio quod in celo est Deus justus, bonus,
et sapiens, cui nichil est occultum, nichil secretum, nichil
penitus celatum de hiis que latent in suis creaturis, qui
remunerat bonos juxta bonitates suas, malos vero et
transgressores punit juxta transgressiones suas.
Cui Judeus: Quare ergo non servas legem tuam, ut quid
non confirmas operibus tuis fidem tuam? Magus inquid:
Quomodo fiet hoc? Cui Judeus: Ecce ego sum de filiis tui
generis, et tu vides me ambulare pedes fatigatum famelicum,
et tu es eques saturatus et quietus. Cui Magus: Veritas
est hec: et descendens de mula aperuit manticam suam, et
cibavit cum ac potavit, deinde fecit eum equitare equitaturam.
Postquam vero Judeus bene firmavit se in equitando, et
junxerit calcaria festinando, relinquendo Magum. Tunc
cepit vociferare et dicere: Expecta me, quia confusus sum
valde. Judeus vero di|cebat: Nonne indicavi tibi legem
meam et ejus condicionem, et ego volo similiter confirmare
eam. Tunc festinabat Judeus mulam, et Magus sequens
vestigia ejus inquid: O Judee, noli me derelinquere in hoc
deserto ne forte interficiar a leonibus, et moriar male fame
et dolorosa siti. Age ergo misericorditer mecum sicut ego
tecum. Judeus vero non respiciebat retro nec intendebat
dictis suis, nec cessavit donec latuit visum ejus.
Quando ergo Magus desperatus fuit de succursu, recordatus est perfeccionis sue legis et fidei sue, et ejus quod
dixerat Judeo, videlicet quod in celo est Deus justus judex,
cui nichil est occultum, et nichil secretum in creaturis suis
latet. Dirigens ergo capud suum ad celum dixit: Deus
meus, tu nosti quia credidi in te, in tua lege, in tuis mandatis, sanctificavi te sicut perpendisti: confirma ergo apud '
Judeum laudem meam in te. Hiis dictis, non multum ierat
Magus, et ecce invenit Judeum prostratum et dejectum de:
﻿
mula, confracta tibia et leso collo. Mula vero stabat ex
opposito a remotis, que videns Magum novit dominum
suum et accessit ad ipsum propter nutrituram suam. Equitans ergo Magus mulam ipsam et derelinquens Judeum in
periculo mortis et doloribus, recedebat. Judeus vero clamabat: Bone frater, pro Deo habe misericordiam de me, quia
confractus sum et morior, et indigeo pietate; miserere et
observa legem tuam, quia contulit tibi victoriam qua superasti me. Tunc cepit ipsum Magus increpare: Tu male
peccasti in me, derelinquisti me sine misericordia. Cui
Judeus: Noli me reprehendere de re preterita, quia tibi
ostendi quod hec est lex mea et fides mea in quibus nutritus
sum, et inveni parentes meos et senes antiquos in hac lege
perseverantes.
Tunc misertus est ejus Magus, et portavit eum post se
donec perveniret ad locum destitutum et ipsum tradidit
genti sue, qui post dies aliquos exspiravit Audiens ergo
rex illius civitatis opera illius Magi, fecit eum vocari ad se,
et constituit eum bajulum | suum propter opera pia et
bonitatem legis sue.
Laudes Deo, et finis hujus est.


Capitulum 15 de eleccione hominum prudencium et fidelium ad scribenda gesta et dicta regis> sive de scriptore secretorum eligendo.

OPortet te eligere ad scribenda secreta tua opera viros prudentes qui sunt forcius signum et validius argumentum
ad ostendendum quantitatem tui intellectus et subtilitatem
tue cogitacionis, quoniam significacio sive interpretacio
sermonis est spiritus ejus et dicciones sunt corpus, scriptura
vero sermonis vestimentum. Sicut ergo oportet te esse
virum spiritualem pulcri aspectus et ornatum, ita decet quod
﻿
tu eligas de scribis seu scriptoribus qui habeant hanc perfeccionem in eloquencia ornata et in recordacione subtili, et
sicut tuam ipse interpretatur voluntatem, et constituitur
super tuis secretis et occultis, ita oportet quod sit bone
fidei fidelis cognicionis in tua voluntate et in universis
operibus tuis, et quod intendat tuo comodo et honori sicut
oportet. Quod si non est talis, corrumpet honorem et
veritatem et voluntatem tuorum factorum et dictorum. Et
oportet quod sit cautus et precavens in operibus suis, ne
quis ingrediatur et respiciat secreta scripta. Et condecet
quod tu re|muneres opera sua juxta servicium tibi exhibitum,
et juxta terminum imposicionis tue voluntatis ut sit sollicitus
in tuo regimine. Pone ergo ipsum in gradu renumeracionis
tue, quia ejus veritas tua est, et ejus corrupcio tua est.


Capitulum 16 de eleccione nunciorum dignorum.

SCias eciam quod nuncius seu missus demonstrat sapienciam mittentis, et ejus est oculus in hiis que non videt,
et ejus auris in hiis que non audit, et lingua ejus in ejus
absencia. Oportet ergo eligere digniorem ex hiis qui sunt
in tua presencia, sapientem, prudentem et honorabilem, considerantem, fidelem, declinantem seu fugientem omnem
turpitudinem seu culpam. Et si invenias ipsum talem,
voca eum et confer cum eo de hiis in quibus nescit tuum
velle, et tunc percipies si est in eo id quod queritur, quia
forte ipse non est juxta hoc, set forte hec intencio est in
alio. Et si non est sic in hac determinacione, sit ad minus
secretarius fidelis, justus, nichil addens vel diminuens de
hiis in quibus est missus, et quod sit custodiens mandatum
tuum, et intendens de hiis que audit ex responsione sibi
facta. | Si ergo non inveneris eum talem, sit fidelis tamen
deferens litteras tuas ei ad quem mittuntur, et referens atque
reportans responsionem. Et si de aliquo nunciorum tuorum
﻿
perpenderis sollicitum et attentum pecunie adquirende vel
colligende de locis ad que mittitur, respue eum penitus,
quia non mittitur tuo comodo.
Nec mittas nuncium qui diligit vinum et se inebriat,
quoniam Perses in adventu nuncii instant penes ipsum ut;
bibat vinum habundanter, quod si superflue biberit cognoscunt quod dominus ejus minus erat sapiens. Cave ne
mittas nuncium tuum majorem bajulum, nec permittas eum
elongari a tuo conspectu, quoniam hoc est destruccio tui
regni. Qualitates ergo nunciorum tuorum, laudes et improperia eorum denunciavi tibi et ordinaciones eorundem,
et qualiter cognoscuntur in infidelitate et bona fide. Quando
ergo nuncius non invenitur talis, set hanelat donis et retribucionibus, et prodit te de hiis que injuncta sunt ei, et
inventus fuerit diminutus in regimine tuo, non impono tibi
mensuram pene sibi injungende  vel infligende.


Capitulum 17 de regimine j sive gubernacione subditorum sive de subditis regendis et defendendis, et de prepositis super eos constitucndis, sive de prudencia regis circa subditos.

JAm novisti quod subditi sunt pecunie domus tue, id est.
thesaurus tuus, quibus confirmatur tuum regnum. Equipara, ergo, subditos tuos viridario in quo sunt genera diversa
arborum fructiferarum, et non habeas eos sicut gramina
nascencia que reddunt absinthium et tribulos et nichil
generant fructuosum, quoniam arbores habent in se multos
﻿
palmites et ramos et truncos erectos, quedam habent
fructum et semen utile ad multiplicacionem sui generis
cum bene coluntur et reguntur. Juxta potestatem tui
thesauri est durabilitas et defensio tui regni et tue potencie.
Oportet ergo ut bene regantur subditi et quod intendas
eorum necessitatibus et quod removeas injurias ab eisdem,
et quod nunquam tedeat te superintendere eorum condicionibus, et inquirere de hiis quibus indigent. Habeas ergo unum
solum prepositum a te constitutum | qui non intendat ad
destruccionem arborum set ad conservacionem, qui prepositus bene sit dispositus, morigeratus, longanimis, sapiens,
paciens. Qui si non est talis corda subditorum rebellant
ejus regimini et corrumpentur per ipsum cogitaciones que
erant pure.
Noli multiplicare dispensatores in expensis tuis faciendis
quia per hoc ingredietur corrupcio super te. Quia quilibet
eorum intendit superare comparem suum in corrupeione
sui corporis, et conabitur se ostendere fidelem et utilem
tibi in tuorum oppressionibus subditorum, et hoc facit
quilibet bajulorum ut in officio ad quod fuit deputatus
diucius perseveret. Et multi tales sunt qui unum dicunt
et aliud faciunt, et multos corrumpunt ut eos manu teneant
et defendant.


Capitulum 18 de proceribus et ordine sive ordinacione eorum pro bello, sive de disposicione et numero procentum seu militum in regimine regni et in tempore belli, sive de disposicione ductoris sui et de accione bellatorum ipsorum inferiorum.

PRoceres sunt addicio et multiplicacio regni, et per ipsos
honoratur curia et ordinatur regnum in gradibus suis.
Optima ergo ordinacio est necessaria in eorum gradibus et
disposicionibus, ut non lateat te propinqui condicio et remoti
﻿
de numero ipsorum. Hec est necessaria ordinacio | in propositura et numero qui dicitur et refertur ad numerum 
sub numero. Dico ergo ordinacionem quadruplicem necessariam esse, quoniam quilibet locus in terra est quadruplex in ejus differencia, scilicet, retro et ante, dextra et i
sinistra, et sic sunt species mundi similiter quatuor, oriens
occidens meridies et septentrio. Sit igitur cuilibet preceptorum  quarta pars regni in ejus regimine, et si vis plures,
sint decem, quoniam decem et quatuor sunt perfecta;
quoniam in denario est unum et duo et tres et quatuor, si
ergo colligeris hec, faciunt decem. Decennarius numerus
est perfeccio eorum que complectuntur quaternarium et
circumdabunt in numeris.
Sequantur ergo quemlibet preceptorem x vicarii, et
sequantur quemlibet vicarium ductores x, et quemlibet
ductorem x decani, et sequantur quemlibet decanum x
homines, omnes ergo homines sunt in universo centum
milia pugnatorum. Quando ergo indiges servicio x milium
virorum, convocari precipies ad expedicionem faciendam
preceptorem unum, et sequantur ipsum x vicarii, et venient
cum quolibet vicario x ductores, et cum quolibet ductore
x decani, | qui sunt mille, et venient cum quolibet decano
x homines pugnatores, faciunt ergo in summa x milia
pugnatores. Et si indigeas mille bellatoribus, precipies uni
vicariorum et venient cum eo x ductores, et cum quolibet
ductore x decani, et cum quolibet decano x pugnatores,
sunt ergo in summa mille bellatores. Et si indigeas centum
bellatoribus, precipies uni ductorum ut cum eo veniant x
decani, et cum quolibet decano x pugnatores, qui omnes
faciunt centum. Et si indigeas x bellatoribus vel preliatoribus precipies uni decano et venient cum (eo) x bellatores.
In hoc ergo parcetur tibi in expensis et victualibus, et
alleviaberis et consequeris quod desideras in proposito tuo,
﻿
et diminuetur labor tuus in proceribus tuis, quoniam quilibet
eorum reget x inferiores se in gradu suo, et sic alleviabitur
opus in eis: et preceptor tuus immediatus sit callidus et
prudens disponen [lacuna?]
De scriba bono dando proceribus.
Et necessarium est proceribus habere scribam sapientem
sagacem fidelem considerantem appro|batum in milicia, ne
valeant proceres corrumpi denariis. Inquiras igitur diligenter cogitaciones eorum, et quando percipies aliquid tale
vel aliquem talem, remove eum, et collige eos ostendens eis
quod in remocione sua providisti eis. Oportet ergo te esse
tractabilem curialem non contemptorem quorundam propter
alios.
De instrumento bellico excercitum coadunante et de forma
ejusdem instrumenti.
Et oportet te tecum habere illud instrumentum quod
fecit Temistius ad opus excercitus ad nocendum, et est instrumentum terribile quod dividitur multis modis, quia forte
oportebit te vocare totam provinciam tuam et regnum tuum,
et congregare subito proceres tuos bellatores tuos in eadem
die vel cicius, vel aliquo modo prout indiget excercitus
magnus et numerosus, nam hujus instrumenti sonus
auditur per miliaria sexaginta. Hoc est cornu eneum
artificio mirabili fabricatum, quo ex .lx. miliariis tempore
belli suum excercitum convocabat, et regebatur cornu sexaginta hominibus propter sui magnitudinem et inestimabilem
artificium, et verisimile est quod multa metallorum resonancium genera in ejus composicione concurrebant, et hec
est forma cornu.


Capitulum 19 de rege in bello, et de aliis que debent attendi in bello, scilicet, de modo  in bellis tenendo, sive de regimine bellatorrm et forma aggrediencum bellum et provocacionibus eorundem.

NOli frequentare bella et exponere te et animam tuam
eis; frequenta tamen consilia majorum qui sunt intima
vicaria tua, et non occupes te in hiis in quibus occupantur
(vel utuntur) victi vel vituperati congressionibus bellorum.
Non temptabis neque frequentabis prelia in propria persona,
set teneas majores circa te, ne occuperis (vel vaces) circa ea
quibus detinentur presumptuosi et audaces in congregacionibus (vel in congressionibus), quia certissimum est quod
nunquam convenit (vel contendit) rex cum rege quin
alter illorum machinatus sit in destruccione alterius, et hoc
inventum est in natura.
Scias ergo quod victoria est ex corpore et anima consurgens (vel proveniens) ex duobus oppositis  repugnantibus. Est ergo spiritus eorum spes et fiducia victorie regis
utriusque, quorum corpus est conjunccio utriusque partis.
Quando ergo non incidit spes victorie, de seipsis moriuntur 
et cessant prelia. Et | perdurat prelium quamdiu durat
perseverancia in spe superandi partem quamlibet utriusque.
Sit ergo conatus tuus et intencio tua in durabilitate, in
perseverancia tui, et in stabilitate et sustentacione illorum
qui sunt tui generis. Et noli vilipendere personas eorum
quasi contemptor, set collige verba eorum (seu recipe
﻿
familiariter) promitte eis donaria et honores, et solve promissa.
Scias eciam quod non oportet te in excercitu incidere
nisi togatum vel loricatum, ita quod si subito inveniaris sub
inimico querente te. Sit tota sollicitudo tua vel prudencia
in premunicione tui ipsius, scilicet, in armis et custodibus et
exploratoribus. Et necessaria est vigilancia in quolibet
tempore noctis et diei. Et noli castra metiri nisi in loco
vicino monti vel conjuncto ei vel juxta aquis. Et defer
victualia tecum multa quamvis non indigeas totidem. Et
multiplica machinas discurrentes,et voces horribiles. quoniam
hec sunt fortitudo et virtus eorum qui tecum sunt et durabilitas ad eorum | propositum, et timor ac divisio inimicis.
Et utere in tuis proceribus diversis generibus armorum:
quidam tantum utantur missibilibus et sagittis (quidam in
acie et in turba, alii vero deputati) ad discurrendum. Et
quando venerit acies ad preliandum, mitte cum eis formam
speciosissimam et turres ligneas in quibus sint armati sagittarii mittentes missibilia ardencia. Et si videris eos trepidos
vel deficientes, confirma corda eorum et inducas ad perseveranciam.
Item, ordina acies tuas sicut premisimus et ut sequetur.
Constitue ergo ad dexteram genus percuciencium et agrediencium, ad sinistrum vero genus lanceatorum, et in corde
seu in medio genus mittencium faces ardentes et jacencium
seu sagittancium et sonancium voces horribiles et faciencium
motus diversos. Et sit semper supereminens locus ubi cum
adversariis preliaberis: ipsi vero quando percipient hoc
instabunt, et cum instancia conabuntur.
Cave ergo tunc prodicionem, et precipue tunc cum tuos
videris vacillantes. Et ad illam partem quam videris | in
adversariis vacillantem, versus illam dirige acies atque
bellum, et cum omnibus hiis perseveranciam frequenta,
quia hoc est de originalibus victorie. Unde dicitur quod
victoria non provenit de aliquibus, nisi prius vincantur pusillanimitate cordium in semetipsis, et per ingressionem
﻿
affectus super eos. Insuper multiplica insidias et constitue
insidiatores cum sonis terribilibus, quia sunt de numero
superancium et vincencium.
Et est quedam cautela perducens ad propositum unum
ex fundamentis preliorum, et habeas loca determinata
parata in aliquo locorum excercitus ad succurendum in
potibus et aliis necessariis, et ad conservandum proceres
tuos. Multiplica eciam animalia portancia municiones et
castra pugnancia, utpote elephantes, quia sunt valde terribiles, et animalia velocissima utpote dromedarios, in quibus
est spes fuge in necessitate et quasi castrum.
Si vero debes pugnare in castella2, utere instrumentis
proicientibus lapides, utpote machinis, et multiplica ea juxta modum instantis necessitatis | ad hoc; et eciam utere
instrumentis penetrantibus et jac(i)entibus sagittas, et pila
habeas venenata. Et si venire poteris ad fontem vel locum
unde inimici hauriunt aquas potabiles, infunde in illis locis
diversa venena corrumpencia et tunc inimicis effodias
sepulturas.
Observa in omnibus perseveranciam, quia res est valde
commendabilis et res faciens ad propositum. Et nunquam
sequaris fugientem. Et noli festinare in tuis operibus. Et
si possibile est tibi, sint universa opera tua prodiciones
inimicis et circumvenciones. Observa ergo hoc, et ita facies
quod bellum sit ultimum opus tuum,quia progenies Indorum
et genus Indie sunt homines proditores et circumventores,
et non est eis hoc obprobrium. Perses vero et Turci et
Parthi unus populus est, quia Parthos constat Getas fuisse,
quorum Amazones fuerunt uxores; sunt homines animosi
valde et presumpcionis magne. Pugna ergo cum qualibet
ex hiis eo modo quo convenit ad opus tuum. Minimum
non facias esse magnum, et non prevenias postponendis. 
Et sint opera tua in manifesto et occulto juxta modum
﻿
premissum, et juxta historiam et qualitates seu disposiciones
sciencie astrorum, sicut docui prius.


Capitulum 20 de eleccione temporis pro bellis agredientibns.

QUando ergo vis consequi firmitatem propositi ex dis
posicione supracelestium, constitue ascendentem seu
orientem in Leone, et tempera Lunam vel dominacionem
ejus quod sit in bono loco ex ascendente, et statue dominum
ascendentis  in domibus Martis, et non omittas visionem |
Martis sive triplicitate. Et considera tunc omnem operacionem cujus naturam et materiam vis habere ex planetis et
﻿
corum domibus, et ordina ipsos planetas et signa que sunt
ex eadem natura, quoniam hoc est capud operis. Et sint
omnia opera tua in manifesto et occulto juxta hunc
modum, scilicet, juxta qualitates seu disposiciones sciencie
astrorum.
Quando ergo volueris iter arripere, ordina ascendentem
ad iter et civitatem et locum in quem tendis, et decimum ad
opus quod intendis, et insiste circa hoc. Et cave ne Luna
sit pessima, id est, eclipsata vel malivola seu turbata, et ne
sit directe sub radiis Solis, aut in sexto vel in duodecimo
gradu, aut retrograda. Si ergo erit victoria in ascendente
seu prosperitas, demonstrabit bonum et prosperum ,
eventum, et tunc, maxime si Mercurius est in medio celi,
demonstrabit complementum operis et perfeccionem, et
quando erit in septima domo demonstrabit possibilitatem
operis et leticiam et prosperitatem et perfeccionem propositi, et si fuerit infra terram, significabit complementum
negocii et (proprietatem seu) prosperitatem eventus. Et
cave ne fuerit Luna in ingressu itineris, in quadratura Solis.
aut in ejus opposito. Si ergo invenias orientem seu
ascendentem in ejus opposito, vel in quadratura Solis,
revertere velociter illesus et perficietur opus. Et si vis
aggredi bellum, ordina domum Lune medium celi, et
Mercurium respicientem ipsam benivolo vultu3, et fac
Mercurium in quarto gradu, repera Lunam maxime, quia
in itineribus faciendis universis majus est signum.
﻿


Capitulum 21 de conveniencia supracelestium cum inferioribus, scilicet, qualitcr superiora dominantur inferioribus ad fortunandum regem et pacificandum regiones ut sibi obediant gratis sinc coaccione, et est capitulum incantacionis philosophice, sive de ydeis et formis.

O Alexander, jam scivisti illud quod antea sentencia 
tractavi et exposui tibi non semel, quod, videlicet,
substancia hujus mundi universo in ejus superioritate,
posterioritate et inferioritate, sive altitudine, anterioritate et
profunditate una est, nullam habens differenciam secundum
substanciam, quia ejus | differencia solummodo est in acci
dentibus, et ejus existencia est in forma et coloribus. Si |
igitur nulla res differt in seipsa, consequens est ut ejus
differencia sit ab alia. Quicquid igitur videmus in hoc 
mundo corrumptibili de naturis, que primo dividuntur in 
quatuor partes, sunt 4 elementa. Deinde quicquid generatur ex hiis de originalibus, id est mineris vel mineralibus.
vegetabilibus et animalibus, ejus causa est ex mundo circumdante ipsum universum, partem scilicet corporalem et partem
supercelestem et spiritualem: hec est causa ejus existencie
et regens ipsum.
Apparet igitur quod omnes forme inferiores regantur
a formis supracelestibus spericis spiritualibus, et hec est
causa conveniens operibus incantamentorum, id est, ymaginum. Et iste forme sperice sunt firme in gradibus firmamenti. Et septem sunt vie iile regentes superiores que
recipiunt impressiones earum  in suis luminibus, sicut
recipit visus et mulier pregnans ydeas et similitudines
rerum et earum formas, et producunt eas ad mundum in
﻿
feriorem, juxta possibilitatem informantis et imprimentis eas
(seu componentis). Recipiet ergo quelibet res de originalibus et vegetabilibus et animalibus ab illis secundum quod in
natura sua potens est recipere.
Et scias quod recepcio cujuslibet supracelestium in illis
formis accidit juxta | suam possibilitatem iri recipiendo
ipsam, et similiter quicquid formatur in inferioribus ex
impressionibus superiorum (vel superioribus formis). Forcius
igitur ydolum incantamentorum et durabilius judicatur
quod insidiatur a Queynuan sene et a patre sene;
deinde cum illo qui inclinat se ad sapienciam et ad judicium
justicie, qui est magnus apparens in libertate; deinde qui
sequitur ipsa ad (pudendum sive) puteum flavum, velocem
(sive velociter) in motu, principem miraculorum  multorum,
qui est multe benediccionis. Et convenit similiter quod
consideracio sit in tempore suo, et non cesset continuare 
lumen planetarum et infusionem radiorum suorum, et non
sit Luna reproba in eo quod vis bonum esse; et e contra sit
cum vis corrumpere (sive corpore erumpere). Et ego ponam
tibi exempla in hiis, quibus multum indigebis, et ostendam
tibi (faciem vel) finem operis in hoc, Domino concedente.


Capitulum 22 de apprehensione intellectus, sive de inpressione formarum.

QUoniam illi qui fuerunt velocis apprehensionis, et
intellectus eorum fuerunt clarificati ad suscipiendam
scienciam, investigaverunt illud quod manifestum est de eo
quod occultum fuit | eis, et illud cujus sciencia verificata est
apud eos confirmaverunt. Et secundum modum, postquam
cognoverunt et investigaverunt utilitatem suam et durabilitatem et perpetuitatem, quam celaverunt et occultaverunt ut
non associarentur eis in eorum sciencia illi qui non habent
﻿
apprehensionem quam illi apprehenderunt, nec scienciam
quam illi sciverunt, ut sunt divisiones Altissimi, cujus
potencia et dona sunt glorificata in suis creaturis currentibus secundum suam disposicionem et voluntatem et secundum suam sapienciam super illos quos voluerit et approbaverit. Et non elongabit te Deus gloriosus ab illis qui
habuerunt hanc scienciam, cum tu sis de numero eorum qui
desiderant aliquid adquirere, et qui appetit victoriam habere,
aut secundum intencionem suam ad id quod appetit, aut
secundum humilitatem rerum appetitarum ad ipsum.
Quot igitur sunt in hoc mundo de secretis occultis et de
scienciis occultis universalibus et particularibus, que pertranseunt homines et non cognoscuntur nec intendunt circa
ipsas, et hoc ideo, quia eorum intencio et desideria tendunt
ad alia, et alienum est ab eis quod appetunt. Et jam
ostendi tibi quicquid vides in hoc mundo sen|sibus tuis est
patens ex duobus, scilicet, ex materia et forma. Omnis
igitur forma durabilis est et perpetua in ipso ente (sive
operante) sine augmentacione et diminucione. Et omnis
materia que est est in generacione, non existit in aliquo
tempore  ex temporibus, nec vides nisi formam animalium
et vegetabilium et mineralium perdurantem in etate, nec
suscipit in se corrupcionem vel defectum, augmentum vel
diminucionem, quia abest et recedit per corrupcionem corporis et materie deferentis ipsam, quod est compositum
necessario ex composicione parcium que sunt divise cum
motibus incessantibus in corpore quamdiu existit in aggregacione et segregacione, et informacio durabiliter perseverat.
Causa autem quare invenitur forma durabilis et perpetua
est quia ex planetis durabilibus et perpetuis est. Et causa
corrupcionis ejus est quod existit in aggregacione et segregacione. et separacio pervenit ex eo quod est ex planetis
﻿
contrariis qui non perseverant secundum unum modum.
Apparet igitur tibi quod predixi, quod forme celestes
quando  suscipiunt a luminibus planetarum inter radiorum
inter ipsos celos et ipsa elementa, suscipiunt humores que 
habent | suscipere, et existit eorum durabilitas quamdiu
habet durare ille humor et motus formaruin et potencie et
opera earundem, juxta complexionem terrenam et complexionem celestem seu firmamenti. Et ille dominatur in
operibus cujuslibet forme qui dominatur in quolibet humore,
et superat super complexionem, sicut placuit Creatori suo
altissimo glorioso et sublimi.
Convenit igitur tibi scire, quod dixi et demonstravi.
virtutem (sive veritatem) ejus ut inde cognoscas motum
firmamenti et signa ejus et planetas ejus fixos et durabiles;
et quod ascendit ex qualibet parte signorum, et ex formis
figuratis spiritualiter operantibus; et quod scias motum
septem syderum et modum inter illos; et quid significant
hec omnia. Et quod scias motus septem circumstancium,
in conjunccione et in opposicione et in recepcione et in
triplicitate et quadratura et sextiplicitate, et signum ejus
quod amat et signum est Ancheralh, et terminum invencionis,
et quomodo accidit eorum pars, accio et impressio et recepcio (sive accepcio) luminis, et earum redicio (sive radiacio), et ascendens secundum certitudinem | cum ipsa
complexione, et secundum cursum, et secundum inclinacionem ad dexteram et ad sinistram, et quot denarios
pertransivit Sol vel planeta in quolibet signo, cum mediacione et preparacione et infusione sui luminis secundum
ultimam certitudinem et insinuacionem. Eti llud quod
magis debet sciri est cognoscere horas ascendencium
bonorum et reproborum, et quid habet quilibet in longitudine et latitudine et ascendente et apparente.
Cum ergo cognoveris omnia hec, cum hiis que prediximus
﻿
tibi de essencia sive substancia lapidum, et quid recipit
quodlibet istorum a quolibet planeta, et quid quilibet
planeta in ipsis habet, et si quilibet planeta habeat participacionem quarumlibet ymaginum lapidearum, et quid recipit quelibet istorum in participacione in qualibet ymagine
lapidearum et vegetabilium et originalium, et in quolibet
membro ex membris suis, necesse est quod agregacio et
universitas attribuatur et pertineat magis dominanti super
eas. Sicut homo qui pertinet ad Solem in universo secundum
majoritatem et pluralitatem | est distinccio (sive diffinicio)
pertinens ad Solem. Et similiter originale attribuitur Homini
(seu comparatur) universo et plumbum nigrum ad Saturnum
secundum divisionem. Deinde similiter quelibet ymago
et quodlibet (signum vel) membrum in membris existentibus
in ipsa, quoniam omne compositum secundum quod committitur crescit (vel secundum quod metitur cernitur et
circuitur).
Cum ergo volueris ligacionem planetarum, volve cum
adjutorio Altissimi simplicissimi ligacionem illarum potenciarum (seu virtutum) supracelestium sensibilium que
operantur in istis corporibus compositis. Tu autem jam
novisti quid habet quilibet planeta ex illis in universo et
individuis et compositis corporibus in universo et divisione.
Considera ergo disposiciones firmamenti in quolibet signo
ascendente de suis ascendentibus, et secundum quod durat
disposicio ejus et sui ascendentis super ipsum usque ad
perfeccionem cujuslibet modi ex modis, scilicet, quis ascendens sit deterior et ymagines ascendentes ex illa parte
gradientes spirituales, et compara ad ipsum operacionem
ex generacione | humana vel ceterorum animalium aut vegetabilium et lapidum, ita ut sit magister ascendentis in eo.
Ita quod Saturnus in opere suo et aspectu suo ad ipsum
respiciat benigne, et quod sit infusio radiorum suorum
super iila plaga (seu regione) in qua tu existis. Et non
transgrediaris locum operacionis (sive applicacionis) tue, et
﻿
sit Luna contigua cum duobus planetis, et capiat in ea
recepcionem que requiritur ad illam. Et pinge illam
figuram ascendentem in firmamento in corpore ex corporibus convenientibus magistro ascendentis, secundum quod
apparet ex figura ascendentis, littere cum littera. Quod tu
videbis ex operacione (seu apparicione) operum suorum et
virtutum, quia multum perficiet tibi, si Deo placuerit.


Capitulum 23 de ymaginibus et annlis seu incantamentis faciendis.

ISta ymago seu incantamentum est operacio Hermogenis
regis sapientissimi, et est medicamentum quod dat
regnum et reverenciam et congregat inclinacionem et obedienciam, et repellit inimiciciam cum timore et tremore;
affligit invidos, rigidos et inimicos; et facit | amarcet odire,
et ridere et flere, ire et redire, et operatur opera mirabilia
magna et extranea et stupefaciencia que longum esset
enarrare, et habet indagacionem visionum in entibus  per
viam revelacionis magnam efficaciam.
Et ego ostendam tibi hujusmodi rei artem secundum
quod gloriosi philosophi mihi commiserunt scienciam eam,
quam qui possiderunt occultaverunt ejus rei scienciam in
secretis terre, qui habuerunt revelacionem et prophetaverunt
in ipsam et prosperati fuerunt, et anime eorum separaverunt
hanc scienciam separatim ab omnibus aliis, et (potencia sive)
persona tua preparata est huic secreto semper. Prosperare
ergo in ipso et eris securus, cum Dei adjutorio.
Congrega substanciam Saturni et Jovis Mercurii et Solis et
Veneris et Martis et Lune, et victoriam ejus qui dominatur
in eis, et est tunc racio - sicut magister omnium, et pone de
ipso auro secundum quantitatem (sive qualitatem) que est
in operacione. Et ascendens sit Leo, et Sol sit in signo
competenti potens et ascendens et illuminans in 19 gradu,
et Homo  in Aquario, et prepara Lunam et ymaginem
﻿
(sive magistrum) ejus ut sit in Cancro et in tercio gradu
ipsius, et Jupiter in Sagittario et Mercurius in Virgine et
Venus in Tauro et Mars in Virgine et ipsa prosperata
in decimo, et Mercurius in Virgine in honore suo. Et quo
magis placet ei, ut adjungatur Luna Soli et Jovi in locis
respicientibus (vel recipientibus). Si possibile est tibi, ut sit
inclinacio ad Jovem, et illuminacio ad Hominem,et respiciant
se ad invicem benigno aspectu, et quilibet eorum emittat
radium suum super consortem suum post recepcionem
 luminis sui. Et cavendum est ne dominus medii celi sit
remissus et relaxans cordas, et situs planetarum edificancium
sit in gradibus sui ascensus.
Et cum hoc habueris, collige substancias per dissolucionem in mane diei Jovis in hora attributa Jovi. Deinde
facias ex hoc anulum, et pone in eo particulam quadratam
de lapide luteo precioso. Et depinge in eo formam leonis,
super quem leonem equitet forma (sive ymago) inberbis
hominis, et habeat in manu sua, duas alas involutas in capite
suo, et inter manus suas septem homines inber|bes habentes
alas et inclinantes ad ipsum inter manus suas. Deinde
depone septem lectos de substancia cujuslibet. Deinde
suppone eos sub lapide precioso predicto per ordinem
secundum quod sunt. Primus eorum sit Saturnus, deinde
qui sequitur usque ad Lunam, post quam depinxeris in
qualibet superficie nomen sui planete et illud quod attrahit
sua spiritualitas.
Explicit pars tercia Secretorum Aristotilis de
mirabilibus idilitatibus nature et artis et morum.
Et incipit pars quarta ejusdem de admirabili eleccione amicorum et bajulorum regis per naturales
proprietates corporum et hec vocatur phisonomia.
﻿

Incipit pars quarta Secretorum in qua docet phisonomia humani corporis, id est, de arte cognoscendi qualitates hominum secundum partes exteriores et de quibusdam aliis.



Capitulum primum est de phisonomia in universali.

ET inter ceteras res illa quam te non oportet ignorare est
cognicio quam investigat et cognoseat anima tua per
signum nobile cum abstracta fuerit a desideriis | et
concupiscenciis, et cum fuerit liberata a nocivis, et hec
divisio cognoscitur cogitatu. Cum itaque fuerit anima
superans corpus et dominans et ei preponderans, et virtus
flammea1' existens in corde non desinat inter ipsam virtutem
vitalem et virtutem animalem existentem in cerebro, tunc
sublimatur et augmentatur et declaratur intellectus secundum mensuram. Unde si quis querat causam prophetarum qui probati sunt in hoc mundo purissimi intellectus et
vere visionis cum miraculis juvativis pre ceteris, expredictis
provenit. Accidit et hoc, ex constellacione geneseos imitantis hanc virtutem generativam.
Scias ergo quod oportet te querere signa et vestigia cum
pulcritudine nature, scilicet, sciencie phisonomie que est
sciencia magna, et per longitudinem dierum sunt usi antiqui
hac sciencia et gloriati sunt in inquisicione pulcritudinis
nature in hacsciencia | cujus perfeccio attribuitur de numero
﻿
antiquorum Philimoni summo doctori et magistro phisonomie, et revera investigabat ex composicione hominis
qualitates et naturas anime ejus, et sunt in ipsa historia
pulcra et extranea. Constitue ergo te super eam ut
intelligas.
Discipuli siquidem Ypocratis sapientis depinxerunt
formam ejus in pergameno et portaverunt eam Philimoni
dicentes: Considera hanc figuram et indica nobis qualitates
complexionis ejus. Qui recipiens composicionem et disposicionem figure comparavit partes ejus dicens: Iste homc
luxuriosus est, deceptor, amans coitum. Ob quam rem
voluerunt eum interficere dicentes: O stulte, hec est figura
dignioris et melioris hominis qui sit in hoc mundo. Philimon autem pacificavit eos et correxit dicens: Hec est figura
quidem sapientis Ypocratis, set hec que quesivistis de mea
sciencia ostendi vobis,et quod inde sencio secundum ipsam.
Quando ergo pervenerunt ad Ypocratem, dixerunt ei
quid fecerunt et quid respondit eis Philimon et ejus judicium.
Quibus dixit | Ypocras: Certe verum dixit Philimon, nec
pretermisit unam litteram. Verumptamen ex quo ego
respexi, consideravi hec turpia esse et reprobanda, constitui
meam animam regem supra ipsam, et retraxi eam ab eis,
et triumphavi super retencionem concupiscencie mee. Hec
est itaque laus et sapiencia Ypocratis ex ejus operibus, quia
philosophia nichil aliud est quam abstinencia et victoria
concupiscibilium.


﻿Capitulum secundum de phisonomia in particulari.

COnstitue ergo tibi ex hac sciencia phisonomie regulas
et constituciones abreviatas et sufificientes, et det tibi
Dcus magnum comodum et precium ex nobilitate naturc
tue et puritate tue substancie.
Scias ergo quod matrix est embrioni sicut olla ferculo
decoquendo. Albedo ergo cum livido colore et flavus
color nimis, est signum diminute decoccionis embrionis
in matrice. Si ergo accidat cum hoc diminucio in creatura,
﻿
diminuetur similiter natura. Fuge | ergo ab omni homine
livido flavo, quoniam declivus est ad vicia et luxuriam.
Et cum videris aliquem in te frequentantem visum, et
cum respicis eum terretur ex hoc et erubescit, et maxime
si intus suspirat, et lacrime apparent in oculis: hic diligit
te et timebit te. Si vero contrarium fuerit, est invidus et
contempnens te.
Cave et precave ab homine infortunato et diminuto in
aliquo membro, sicut cavendum est tibi ab inimico.
Equior et temperacior creatura est que convenit mediocritati stature cum nigredine oculorum et capillorum et
cum rotunditate vultus. Albedo vero commixta rubedini
est bona. Et fuscus color temperatus cum integritate
corporis, et rectitudo stature ac capitis mediocritas in parvitate et magnitudine, et raritas verborum nisi cum necesse
fuerit, mediocritas in sonoritate vocis et subtilitate. Quando
vero natura declinat ad nigredinem et croceitatem, tunc est
optima temperancia; creacio hec | placeat tibi, hanc habeas
tecum. Et ego interpretor tibi quoddam per modum
separacionis, tu autem temptabis ipsum in rectitudine
intellectus.


Capitulum tercium de capillis.

CApilli autem plurimi suaves significant mansuetudinem
et frigiditatem cerebri. Multitudo eciam capillorum
super utroque humero significat fatuitatem et stoliditatem.
Multitudo eciam pilorum in pectore et ventre reperta
declarat horribilitatem et singularitatem nature, et diminucionem apprehensionis et amorem injuriarum, et sapiencie
innuit paucitatem. Ruffus vero color capillorum et pilorum
est signum insipiencie et multe ire et insidiarum. Et niger
capillus innuit rectitudinem et amorem justicie. Mediocris
vero inter duos colores est hominis qui diligit pacem.
﻿


Capitulum 4 de oculis celestis coloris et nigris.

QUi habet oculos magnos, invidus est et inverecundus
piger, inobediens, precipue si sint lividi. Cum vero
oculi sint mediocres declinantes ad celestem colorem vel
nigredinem, penetrabilis | est intellectus, curialis et fidelis.
Cum vero habet oculos extensos cum extensione vultus,
talis est maliciosus nequam. Et qui habet oculos similes
oculis asini, irisipiens" est, dure nature. Cujus vero oculi
moventur velociter et visus ejus acutus, talis homo est
fraudulentus, latro, infidelis. Si vero oculi fuerint rubei,
ille cujus sunt est animosus et fortis et potens. , Deteriores
vero oculi sunt illi qui habent maculas albas aut nigras aut
rubeas circumquaque, quia talis homo deterior est omnibus
hominibus, et magis reprobandus.


Capitulum 5 de superciliis.

SUpercilium quod habet multos pilos significat inepcionem loquendi. Et quando extenduntur supercilia ad
timpora, habens talia est immundus. Cum vero supercilia
rara sunt, commensurata in longitudine et brevitate et
sunt magna, hujusmodi est facilis impressionis ad intelligendum.


Capitulum 6 de naso.

NAsus cum fuerit subtilis, ejus dominus est valde iracundus. Et qui habet longum | nasum et protensum
ad os, est probus et audax. Nasus vero simus, est impetuosus. Et qui habet foramina nasi gravis apercionis vel
dure, irascibilis est. Et similiter, qui habet ampla foramina
iracundus est. Et cum fuerit nasus latus in medio declinans
ad simitatem, est verbosus mendax. Et in nasis ille est
magis equalis qui est mediocriter longus, et cujus latitudo
est mediocris ad extremitatem et ejus foramina non multum
magna.
﻿


Capitulum 7 de facie.

FAcies plana carens tumorositate significat litigiosum,
discolum, injuriosum, et immundum. Qui vero habet
faciem mediocrem in genis et temporibus, vergentem ad
pinguedinem, est verax, amans, intelligens atque sapiens,
servicialis  atque compositus et ingeniosus.


Capitulum 8 de ore et labiis.

QUi vero habet latum os, est bellicosus et audax, et est loquax et sepe guiosus. Qui habet labia grossa
stultus est. Et qui est carnosus in facie est minus sapiens,
importunus men|dax. Et qui habet gracilem faciem est
circumspectus in operibus suis, subtilis intellectus. Et qui
habet parvam faciem declinantem ad croceitatem est pessimus, viciosus, deceptor, briosus. Et qui habet oblongam
faciem est injuriosus.
Et qui habet tempora inflata et venas plerias est valde
iracundus.


Capitulum 9 de auriculis.

ET qui habet auriculas magnas est valde fatuus, hoc
excepto quod erit bone memorie et retencionis. Et
qui habet aures valde parvas est stolidus, luxuriosus.


Capitulum 10 de voce.

ET qui habet grossam vocem et sonoram est bellicosus
et eloquens. Cujus vox est mediocris in subtilitate et
grossicie est sapiens, providus et verax, justus.
De modo loguendi capitulum.
Qui vero est velox in verbis, et precipue si habet gracilem
vocem, est inprobus, stolidus, importunus et mendax. Si
vero vox sua fuerit grossa, erit iracundus et precipitans,
﻿
male nature. Et qui habet dulcem^ vocem invidus est et
suspiciosus. Pulcritudo eciam vocis | indicat stoliditatem
et insipienciam et magnanimitatem.
Qui vero movetur frequenter et loquitur manuum motu
est invidus, eloquens et deceptor. Qui vero est abstinens a
motu manuum est perfectus intellectus, bene dispositus et
sani consilii.


Capitulum 11 de collo.

QUi vero habet collum gracile et longum est sonorus in
voce et stolidus. Qui vero habet collum breve valde
est callidus, defraudator, astutus, et dolosus. Qui vero
habet collum grossum est stolidus et comestor magnus.


Capitulum 12 de ventre et pectore et tergo et humeris.

QUi vero habet ventrem magnum est indiscretus, stolidus, superbus, amans coitum. Mediocritas vero ventris
et strictura pectoris significat altitudinem intellectus et
boni consilii. Latitudo vero pectoris et grossicies humerorum et tergi significat probitatem et audaciam cum
retencione intellectus et sapiencie. Subtilitas vero tergi
significat hominem discordantis nature. Mediocritas vero
pectoris et tergi equalitas, signum est optimum et approbatum. Elevacio humerorum signum est j asperitatis nature
et infidelitatis.


Capitulum 13 de brachiis.

QUando vero brachia protenduntur in tantum quod
manus perveniunt ad genua, significat audaciam et
probitatem cum largitate. Quando vero decurtantur brachia
signum est amantis discordiam et ignorantis.


Capitulum 14 de palmis et digitis.

PAlme vero longe cum digitis longis significant dominum
suum bene dispositum ad multas artes, precipue cum
mechanicis, et significant sapientem in operibus, et signum
﻿
est boni regiminis. Grossicies vero digitorum et brevitas
significant stoliditatem et insipienciam.


Capitulum 15 de pedibus et tibiis, talis et genibus.

PEdes vero grossi et carnosi significant fatuitatem el
amorem injurie. Pedes vero parvi et leves significanl
duriciem. Et subtilitas tibiarum significat ignorantem; el
earum grossicies significat audaciam et fortitudinem. Latitudo vero tibiarum et talorum significat fortitudinem corporis. Multitudo carnis in genibus significat debilitatenn
virtutis et molliciem. |


Capitulum 16 de modo ambulandi sive de incessu.

CUjus passus sunt lati et tardi prosperabitur in omnibus
operibus suis et factis. Cujus passus sunt breves,
est impetuosus, suspiciosus, potens in operibus male voluntatis.


Capitulum 17 De homine optime memorie et bene composito per comparacionem ad signa predicta, et de modo judicandi, capitulum 17.

ILle vero homo est optime memorie bene compositus
in natura, qui habet carnes molles, humidas, mediocres
inter asperitatem et lenitatem, et qui est non nimis longus
nec nimis brevis, atque declinans ad rubedinem, mitis
aspectus, capilli plani mediocriter, magnorum oculorum
et declinancium ad rotunditatem, mediocris et mensurati
capitis, magnitudine colli equalis bene dispositi, cujus
eciam humeri parum declinant, carentes carnositate in cruribus et genibus, clare vocis cum temperancia in sublimitate
(vel subtilitate) et grossicie, longarum palmarum, longorum
digitorum declinancium ad subtilitatem, mediocris risus, j
et modice derisionis, cujus aspectus quasi commixtus est
leticie et jocunditati.
﻿
Verumptamen non oportet te precipitare sentenciam
et judicium tuum in uno signorum istorum, set collige testimonia universorum, et cum tibi dant diversa signa et
adversa, declina semper ad meliorem et probabiliorem.
Completus est tractatus de signis et moribus.
naturalibus hominum ad regem Alexandrum
magnificum qui dominatus fuit toti orbi, dictusque
Monareha in Sep(ten)trione.
Non est hic liber completus in Latino set multa magnalia
deficiunt, ut patet ex Greco et Arabico. Item cum in correccione
istius exemplaris habui quatuor exemplaria, scio quod ablata sunt
ab eis quedam capitula per stulticiam aliquorum. Et ideo querantur in aliis exemplaribus. Solebam enim habere integrum
quantum fuit translatum.
Explicit Liber Secreti Secretorum Anstotilis ad
regeni Alexahdrum, qui liber intitulatur liber
decem scienciarum, cum quibusdam declaracionibus fratris Rogeri Bacun de ordine minorum.
Deo gracias.
